<html>
<head>
	<meta http-equiv="Content-Language" content="en-us">
	<meta http-equiv="Content-Type" content="text/html; charset=UTF-8">
	<meta name="keywords" content="Βωλάξ">
	<title>Βωλάξ</title>
	<link rel="stylesheet" href="theme/appearance.css">
	<LINK REL="SHORTCUT ICON" HREF="theme/volax.ico">
	<script type="text/javascript" language="JavaScript1.2" src="stm31.js"></script>
	<script type="text/javascript" language="JavaScript1.2" src="jquery.js"></script>
</head>

<body bgcolor="#8fb7d0" topmargin=0 background="theme/bg2.jpg" style="background-repeat:repeat-x;">
	<table cellpadding="0" cellspacing="0" align="center">
		<tr>
			<td>
				<table cellpadding="0" cellspacing="0">
					<tr>
						<td style="padding-right:20px;" >
							<img src="theme/logo.jpg"></td><td style="padding-right:80px; background-repeat:no-repeat;" background="theme/green.jpg" valign="top" class="titlewhite2"><a class="titleblack10" href="ligalogia.asp">www.volax-tinos.gr</a><br><a class="titlewhite2" href="ligalogia.asp">Ποιοι είμαστε</a>
						</td>
						<td style="padding-right:20px;">
							<a href="ContactForm.asp"><img src="theme/talk.jpg" border="0"></a>
						</td>
						<td style="padding-right:10px;">
							<a href="vour.asp"><img src="theme/wd01.jpg" border="0"></a>
						</td>

					</tr>
				</table>
			</td>
		</tr>
		<tr>
			<td id="tdMenu">
				<!-- menu was here -->
			</td>
		</tr>
	</table>



<SCRIPT LANGUAGE="JavaScript">
function openWindow(URL,x,y) {
  x=x+15;
  y=y+25;
  if (x<screen.availWidth) {
    var nLeft,nTop
    nLeft=(screen.availWidth-x)/2
    nTop=(screen.availHeight-y)/2    
    newWindow = window.open(URL, "myNewWindow", "toolbar=0, location=0, directories=0,"+
    "status=0, menubar=0, scrollbars=1, resizable=0, width="+x+", height="+y+", left="+nLeft+", top="+nTop);
  } else {
    newWindow = window.open(URL, "myNewWindow", "toolbar=0, location=0, directories=0,"+
    "status=0, menubar=0, scrollbars=1, resizable=1, width="+(screen.availWidth-30)+", height="+y+", left=15, top=100")
  }
  //newWindow.document.title="PocketBiz Demo"
}

</SCRIPT>


<table cellpadding="0" cellspacing="0" align="center" width="868" height="38"><tr><td></td></tr></table>

<table cellpadding="0" cellspacing="0" align="center" width="868">
  
<td valign="top" bgcolor="white">
  <table cellpadding="0" cellspacing="0">
     <tr><td width="193" height="39" bgcolor="b5e1e5"><p class="titleblack">Τα πάντα για το χωριό!</p></td></tr>
     <tr><td bgcolor="bfbdbd" background="theme/wd_02.jpg" style="background-repeat:no-repeat;"><p class="body">
     <a class="body" href="press.html">εφημερίδες \ περιοδικά</a><br>
     <a class="body" href="biblia.html">βιβλία</a><br>
     <a class="body" href="tv.html">τηλεόραση \ internet</a><br><br>
     </p></td></tr>
     <tr><td width="193" height="39" bgcolor="41637e"><p class="titlewhite" ><a class="titlewhitelink" href="eikastika.html">Ζωγραφική</a></p></td></tr>
     <tr><td width="193" height="39" bgcolor="41637e"><p class="titlewhite" ><a class="titlewhitelink" href="eikastika2.html">Φωτογραφία</a></p></td></tr>
     <tr><td width="193" height="39" bgcolor="e6d7a4"><p class="titleblack">Forget me not!</p></td></tr>
     <tr><td bgcolor="b5e1e5" height="36"><p class="body"><a class="linkfoto" href="totektora.html">αναμνήσεις - σχόλια<br></a></p></td></tr>
     <tr><td width="193" height="39" bgcolor="e6d7a4"><p class="titleblack">Σύνδεσμοι</p></td></tr>
     <tr><td bgcolor="b5e1e5" height="36"><p class="body"><a class="linkfoto" href="links.html">σερφάρισμα στο... νησί</a>
     </p></td></tr>
     <tr><td bgcolor="7f95a8" align="center" height="209" valign="middle"><img src="theme/rock.jpg"></td></tr>
 </table>
</td>
   

<td valign="top" bgcolor="white" align="left">
 <table cellpadding="0" cellspacing="0" align="center" width="675">

<tr><td><p class="pagetitle">Tα σπίτια που έβγαζαν ήχους</p></td></tr>

 <tr><td><p class="prologos">Συνεχίζουμε τις καταγραφές με τις διάφορες δεισιδαιμονίες από το χωριό μας.</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Petra0003.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">Tην δεκαετία του '90 έγινε αυτή η στιχομυθία:<br>
–Mπάρμπα, αυτό εδώ είναι στάβλος ή κάποιο παλιό σπίτι;<br>
–Σπίτι...<br>
–Kαι γιατί δεν το φτιάχνει κανείς αυτό να μείνει;<br>
–Aααα. Tούτο δω «ακούγεται»!<br><br>

<em>«Δεν υπάρχει σπηλιά και απλή τρύπα εις τα περίχωρα [...] ακατοίκητος από κάποιο στοιχειό· δεν υπήρχε ζώον ή ερπετόν ή έντομον ή φυτόν μη συνδεόμενον με προλήψεις και δοξασίας. [...] Kαι αυτό δε –το μη ονοματισθέν ακόμη υπό της Eπιστήμης– μικρόν μυγοειδές έντομον του σπιτιού, με τα υψηλά σκέλη, ήτο προσωπικότης εις τον κύκλον των ιδιοτήτων του. Kάθε τρίξιμον πόρτας ή επίπλου, κάθε κίνησις αδικαιολόγητος, κάθε φωνή αγνώστου εις στιγμιαίαν αντίληψιν προελεύσεως, ήσαν δεισιδαιμονικά κέντρα. Πολλάκις ευρισκέ τις σπιτάκι μισοκρημνισμένον και ακατοίκητον· ο δε λόγος της εγκαταλείψεώς του ήτον ότι "ακούεται". Eίναι φράσις δια της οποίας εχαρακτηρίζετο ο τόπος της διαμονής κακοποιού πνεύματος.»</em> <font class="pagebodygreen">[Δ.Γρ. Kαμπούρογλου, 1922]</font>

</p></td></tr>

<tr><td><p class="epilogos">
<b>Jimel,</b> 26.08.2013
</p></td></tr>

 <tr><td style="padding-top:20px; padding-left:25px;"><img src="theme/greyline.jpg"></td></tr>

<tr><td><p class="pagetitle">Προλήψεις και γυναικείες δουλειές</p></td></tr>

 <tr><td><p class="prologos"> Μια μικρή αναθύμηση για τις προλήψεις που υπήρχαν στις καθημερινές ασχολίες των γυναικών μέσα στο σπίτι...</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Prol_Gynaikes01.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">Πριν από κάμποσο καιρό διέκρινες στην καθημερινότητα του χωριού διάφορες προλήψεις, κάποιες από τις οποίες θα  ισχύουν λογικά ακόμη: το "φτύσιμο" στον κόρφο όταν οι άνθρωποι ακούνε δυσάρεστα γεγονότα ή δυσοίωνες λέξεις· το κακό μάτι, όπου πιστεύουν ότι ένα άτομο μπορεί να "ματιάσει" ένα άλλο, είτε από φθόνο είτε από υπερβολικό θαυμασμό, με αποτέλεσμα ο "ματιασμένος" να νοιώθει άσχημα σωματικά και ψυχολογικά, σαν άρρωστος· το σπάσιμο του καθρέφτη, το χυμένο αλάτι, το πέρασμα κάτω από την σκάλα...<br><br>

Πολλές προλήψεις που δεν τις έχω συναντήσει ξανά τις είχα πρωτακούσει από συγκεκριμένους χωριανούς, όπως το αν πετάξει πάνω από το σπιτικό τους κοράκι, αυτό θα μπορούσε να τους δημιουργήσει μελαγχολία! Θυμάμαι το θείο μου που δεν έδινε ψωμί στη μητέρα μου, όταν κάποτε του είχε ζητήσει, γιατί είχε ήδη αρχίσει να δύει ο ήλιος. Λέγεται ότι όταν δύονταν ο ήλιος δεν έπρεπε να φας γιατί αυτό θα σήμαινε ότι θα πεθάνει η μάνα σου.<br><br>

Εμείς, όταν είμαστε μικρά, μάς είχε κολλήσει το <em>"πιάσε κόκκινο"</em>. Όταν δηλαδή δύο άτομα πουν συγχρόνως την ίδια λέξη, φωνάζουν "πιάσε κόκκινο", βρίσκουν κάποιο κόκκινο σημείο πάνω τους ή δίπλα τους, το αγγίζουν, και αποτρέπεται το ενδεχόμενο ενός πιθανού καβγά μεταξύ των δύο αυτών ατόμων. Σε μικρότερη ηλικία, πάλι, μάς έφτιαχναν βραχιολάκια <em>«για να μην μας κάψει ο Μάρτης»</em> ή όταν κάποιο παιδάκι έβγαζε τα παιδικά του δόντια, μας τα πετούσαν στο δώμα του σπιτιού ώστε τα νέα δόντια που θα έβγαιναν να είναι γερά, όπως το σπίτι της οικογένειας. Δεκάδες προλήψεις μου έρχονται στο μυαλό, αλλά σε αυτό το post θέλω να αναφερθώ σε αυτές που δημιουργήθηκαν μέσα από την καθημερινότητα των συζύγων. <br><br>

Τα παλιά χρόνια οι σχέσεις των δύο φύλων δεν ήταν όπως οι σημερινές. Μέχρι και πριν από λίγες δεκαετίες οι άνδρες θεωρούσαν τις γυναίκες κατώτερές τους με αποτέλεσμα να τις καταπιέζουν και να μην υπάρχει η περιβόητη πλέον "ισότητα των δύο φύλων". Το μεγαλύτερο και ίσως σημαντικότερο των προβλημάτων που αντιμετώπιζαν οι γυναίκες ήταν ο άδικος καταμερισμός της οικιακής εργασίας.<br><br>

 <img src="http://volax.gr/uploads/jimel/old_site/images/Prol_Gynaikes02.jpg"><br><br>

Έτσι, μέσα στον καθημερινό χώρο εργασίας τους, έβρισκαν διάφορα τεχνάσματα για να μειώσουν την τραχύτητα των συζύγων τους: <em>«Στα χρόνια της γυναικείας καταπίεσης, οι γυναίκες μηχανεύονταν χίλιους δυο τρόπους για να φέρουν βόλτα τον σατράπη σύζυγο. Η βασική συνταγή ήταν έτοιμη από τις παλιότερες: "κάνε τον βλάκα", "άσ'τον να λέει", "μην απαντάς", "θα πει, θα πει, θα του περάσει" [...]. Τα καθημερινά τερτίπια συμβίωσης ήταν στο ίδιο μοτίβο: όταν χυνόταν λίγος καφές από το φλιτζάνι στο πιατάκι του τυράννου αναφωνούσαν αμέσως "λεφτά" για να γλιτώσουν την αγριάδα, ενώ για το κρασί που χύθηκε απ' το ποτήρι "γούρι γούρι" [...]. Για να του ζητήσουν κάτι έπρεπε να τον πιάσουν "στις καλές του" [...] και πάντα να του υποβάλουν την ιδέα πλαγίως, έτσι που να νομίζει ότι είναι δική του: "ότι πεις εσύ", "εσύ ξέρεις", "εσύ είσαι ο άντρας του σπιτιού" [...]· έτσι προωθούσαν τις υποθέσεις του σπιτιού και κρατούσαν τη ρότα της οικογένειας».</em> <font class="pagebodygreen">[Διονύσης Χαριτόπουλος, Εγχειρίδιο βλακείας, εκδ. Τόπος, σ.58]</font><br><br>

Κάτι παρόμοιο συνέβαινε ώστε να μην κατηγορηθούν ως τεμπέλες, ή "ακαμάτρες " (γυναίκες που αποφεύγουν τον κάματο): αν υπήρχε ιστός αράχνης στις γωνίες του σπιτιού αυτό ήταν καλή τύχη. <em>«Αν πέσει πάνω σου αράχνη είναι επίσης καλή τύχη»</em> βρίσκουμε σε παλιούς <em>καζαμίες.</em> Για να βάλουν μια τάξη στις δουλειές τους και να μην επεμβαίνουν και εκεί οι άντρες, είχαν δημιουργηθεί πρόσθετες δοξασίες: Τετάρτη και Παρασκευή δεν πήγαιναν να πλύνουν στο ρέμα, γιατί τους έπαιρναν οι αγελλούδες. Θυμίζω ότι πριν τον πόλεμο του '40 έπλεναν στο ρέμα που υπήρχε λίγο μετά την Αγ. Μαρίνα, έξω από την περιοχή Μάγια, στο μονοπάτι προς Καλαμάν, και όχι στο πηγάδι του χωριού. Είναι γρουσουζιά όταν μια έγκυος κάνει δουλείες την ημέρα του Θωμά, έλεγαν ακόμη στο χωριό. Μάλιστα, ο μπαρμπα-Αλέκος αναρωτιόταν πως οι γυναίκες ήθελαν τον γάμο <em>«πιότερο από μας τους άντρες»</em> ενώ, από την στιγμή που θα παντρευόντουσαν, <em>«θα είχαν πιο πολλά πράγματα να τρέξουν...»</em><br><br>

<em>«Ούλ' η βδομάδα ειν' του γαμπρού, κι η Κυριακή της νύφης»,</em> ήταν το απόφθεγμα που μου είπε ο μπαρμπα-Αλέκος, και ο Παπαζαφειρόπουλος εξηγεί την συγκεκριμένη πρόληψη στην "Περισυναγωγή' του (1887): <em>«Όταν τελουμένου του γάμου, επέλθη βροχή την Κυριακήν, αιτία κατά την ιδέαν των πολλών έστιν η νύμφη· διότη κόρη εν τη πατρική οικία ήσθιε δήθεν το φαγητόν από της εψάνης και ουχί από πινακίου. Αν δε βρέχη κατά τας άλλας ημέρας αιτιός έστιν ο γαμβρός, ως "κλαψιάρης" δια την γινομένην υπ' αυτού εν τω γάμω δαπάνη».</em> <font class="pagebodygreen">[Π. Παπαζαφειροπούλου, Περισυναγωγή γλωσσικής ύλης και εθίμων του Ελληνικού λαού ίδια δε του της Πελοποννήσου, Εν Πάτραις 1887, σ.336]</font><br><br>

 <img src="http://volax.gr/uploads/jimel/old_site/images/Prol_Gynaikes03.jpg"><br><br>

Για όλα τα φαινομενικά «λάθη» και τις ξαφνικές αμηχανίες, δεν υπήρχε πρόβλημα: στα τραπέζια με τα κεράσματα εάν ήσουν ανύπαντρος και τύχαινε για παράδειγμα να τελειώσει το κρασί, στο δικό σου το ποτήρι, τότε θα καλοπαντρευόσουν· αν έμπαινε στο σπίτι αλογόμυγα αυτό θα σήμαινε ότι θα φέρει ευπρόσδεκτο ξένο στο σπίτι· αν πέσει το πιρούνι από το τραπέζι τότε θα σε καλέσουν φίλοι· αν κατά λάθος φορούσες τα ρούχα σου ανάποδα, όλα μια χαρά: πολλοί φοράνε τα ρούχα τους ανάποδα όταν πάνε για ύπνο, για να προστατευτούνε από τις κατάρες!<br><br>

Βέβαια και οι γυναίκες, ως αντιστάθμισμα, απαγόρευαν διάφορα στους άντρες τους: ποτέ τα παπούτσια ανάποδα, είναι γρουσουζιά· ποτέ φτυάρι μέσα στο σπίτι, με αυτό ανοίγουν τους λάκκους των νεκρών· γρουσουζιά είναι επίσης να αφήνουν τα μαχαιροπίρουνά τους σε θέση σταυρού επάνω στο άδειο πιάτο τους...


</p></td></tr>

<tr><td><p class="epilogos">
<b>Jimel,</b> 13.09.2012
</p></td></tr>

 <tr><td style="padding-top:20px; padding-left:25px;"><img src="theme/greyline.jpg"></td></tr>

<tr><td><p class="pagetitle">Σχέδια στους τοίχους των σπιτιών</p></td></tr>
 <tr><td><p class="prologos">Τα τελευταία χρόνια στο νησί, ίσως να το έχετε παρατηρήσει, θα βρείτε στους εξωτερικούς τοίχους σπιτιών και εκκλησιών διάφορα σχέδια-στολίδια, στην λογική του τατουάζ που κάνουν οι άνθρωποι στο σώμα τους.</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/sxed_02 volax.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">Και αν νομίζετε ότι αυτό είναι κάτι που προέκυψε τελευταία στο νησί μας, κάνετε λάθος: Χαράγματα σε σταύλα και περιστεριώνες (βλ. φωτό) βρίσκουμε από πολύ παλιά (στο χωριό μας ήδη από το 1939). Σε φωτογραφίες του 1980 στο βιβλίο του Κουτελάκη βλέπουμε επιγραφές από το σπήλαιο στα Γαστριά. Ο συγχωρεμένος ο Αντώνης ο Ντουντός σχεδίαζε μικρούς σταυρούς με λουλάκι στις πέτρες επάνω από τα παλιά αμπέλια της Καλαμάν. Σπαράγματα αυτών υπήρχαν μέχρι και τη δεκαετία του '90. <br><br>

Σημάδια Hex, διαφορετικά από αυτά που βάφουν στις φάρμες της Πενσυλβάνιας, με πολύχρωμα αστέρια και λουλούδια εγγεγραμμένα σε κύκλους. Πιο κοντά στα κατάλευκα σπίτια των χωριών της παλιάς Τυνησίας (βλ. παρακάτω), γεμάτα ιδεογράμματα ανθρώπων και ψαριών, γεμάτα συμβολισμούς για χαρά και ευτυχία. Σχέδια που δεν έχουν μόνο την λογική της άμυνας για το «κακό μάτι», της προστασίας δηλαδή από όσους επιβουλεύονται, αλλά περισσότερο ένα στολίδι με χαλαρή «χίπικη» διάθεση αγνότητας, ευτυχίας, αφθονίας και καλής τύχης.<br><br>

Σχέδια με δέντρα της ζωής και σταυρωτά φεγγάρια για τις νύμφες της νύχτας· ψάρια και χτένια για τον διάπλου της ζωής· γραμμές από σταγόνες νερού που επικαλούνται τη γονιμότητα των καλλιεργειών· κυπαρίσσια και σιτάρια για μακροζωία και αφθονία αντίστοιχα· περιστέρια, δείγματα φιλίας, συντροφικότητας και ειρήνης· λουλούδια γεμάτα χάρη και προσδοκία· γραμμές φιλανθρωπίας και εμπιστοσύνης στους ανθρώπους· καρδιές για –τι άλλο– την αληθινή αγάπη.<br><br> 

Όσο για τα χρώματα: το μαύρο χρώμα δεσμέυει όλα τα στοιχεία· το μπλε τονίζει την ειρήνη, τη γαλήνη, την πνευματικότητα· το καφέ είναι η μητέρα γη· το πράσινο η γονιμότητα· το κόκκινο τα συναισθήματα, το πάθος, το ταλέντο. Το λευκό φανερώνει καθαρότητα, επιτρέπει την ενέργεια να ρέει ελεύθερα και τονίζει την δύναμη της σελήνης· το κίτρινο είναι ο ήλιος και η αγάπη του ανθρώπου για το φως· τα φωτεινά χρώματα αντιστοιχούν στην υγεία, στο σώμα και στο μυαλό· το βιολέ-μωβ χρώμα συνδέεται με τα ιερά πράγματα· το πορτοκαλί αφορά ζητήματα που απαιτούν μια πρόσθετη ώθηση.<br><br> 

Τα σχέδια αυτά, δεν έχουν πάντα χρώμα. Κάποιες φορές όταν γίνεται μια επιδιόρθωση, κάποιο στοκάρισμα στους τοίχους –και πριν ακόμη περαστεί ο ασβέστης– με ένα κλαδάκι, χαράσσουν στο νωπό τσιμέντο αστέρια, λουλούδια και σταυρούς, για τύχη και ομορφιά.<br><br>

_______<br><br>

Eίναι όμορφη η ζωή το καλοκαίρι στο χωριό, το μεσημέρι που έχει σηκωθεί ο ήλιος και δεν ακούγεται τίποτα παρά μόνο η ανάσα μου και τα τζιτζίκια. Το μεσημέρι που όλοι είναι εξαφανισμένοι σε κάποια παραλία, σε καμιά ταβερνούλα, στο κρεβάτι τους...<br><br> 

Και ενώ νιώθω ότι τα πάντα έχουν παγώσει εδώ στη γη, σαν κάποια φυσική αντιρρόπηση, στον ουρανό, τα σύννεφα κινούνται με απίστευτη ταχύτητα και νομίζω ότι η γη περιστρέφεται με πιο γοργούς ρυθμούς (μέχρι να με πετάξει έξω). Και παρατηρώ τους τοίχους των σπιτιών και βλέπω να εναλλάσονται συνεχώς οι σκιές σαν να προβάλεται επάνω τους μια περίεργη ταινία από ένα εξώκοσμο θερινό σινεμά. Και αυτές οι εικόνες με τις σκιές να παίζουν στους τοίχους και το σχοινί της καμπάνας να πηγαίνει πέρα-δώθε και να γδέρνει χαλαρά τον τοίχο όπως το κύμα τα βράχια της Παχυανάμμου, νυστάζω, και εντοπίζω την ποίηση στα πιο απλά πράγματα: στο ζεστό βότσαλο δίπλα από την ελιά...<br><br>

Κάτι τέτοιες μέρες, σαν τώρα, που κάθομαι στην βεράντα και κοιτάω πέρα από την θάλασσα της Κολυμπήθρας βλέπω ότι η ζωή είναι ωραία. Με τα σύννεφα, τις σκιές και τον ήλιο της. Έχω δυο-τρεις φίλους που τους μιλάω σα να μιλάω στον εαυτό μου, και τους ακούω να χαμογελούν και χαίρομαι, και τους βλέπω στεναχωρημένους και ανησυχώ και γω. Και οι εικόνες που περνάν απ' το μυαλό μου φεύγουν γρήγορα όπως τα σύννεφα από πάνω. Και μυρίζω αντιηλιακό στον αέρα, και θυμάμαι το χέρι της μητέρας μου που μου έβαζε όταν ήμουν μικρός, ή της γυναίκας μου –πριν χωρίσουμε– που μου έβαζε γενναιώδορα την κρέμα για να με προστατέψει από τον ήλιο και ούτε ξέρω εγώ από τι άλλο.<br><br>

Και τώρα που καθαρίζει ο ουρανός και, για λίγο, δεν φαίνεται κανένα σύννεφο επάνω από όλα αυτά, βάζω αντιηλικακό στα ακροδάκχτυλα και κάνω κι εγώ έναν κύκλο στον τοίχο μου, στις σκιές που τρέχουν συνεχώς, για να τις ξεπατικώσω, για να τις κρατήσω, για να τις προστατέψω. Παίρνω το αντιηλιακό σαν να είναι αόρατη παιδική μπογιά και φτιάχνω σχέδια στους τοίχους προσδοκώντας να μην αλλάξει τίποτα άλλο στη ζωή μου.

<tr><td style="padding-right:8px; padding-left:25px; padding-top:100px;"><img src="http://volax.gr/uploads/jimel/old_site/images/FrankScherschel_01.jpg" border="0"></td></tr>
<tr><td style="padding-top:100px; padding-left:25px;" class="lezantes">Είσοδος σπιτιού στην Τυνησία. Φωτογραφία του Frank Scherschel για το περιοδικό Life (Δεκαετία του '50).</td></tr>

<tr><td style="padding-right:8px; padding-left:25px; padding-top:100px;"><img src="http://volax.gr/uploads/jimel/old_site/images/FrankScherschel_02.jpg" border="0"></td></tr>
<tr><td style="padding-top:100px; padding-left:25px;" class="lezantes">Γυναίκα μπαίνει στο σπίτι της. Φωτογραφία του Frank Scherschel για το περιοδικό Life (Tυνησία, δεκαετία του '50).</td></tr>

<tr><td style="padding-right:8px; padding-left:25px; padding-top:100px;"><img src="http://volax.gr/uploads/jimel/old_site/images/FrankScherschel_03.jpg" border="0"></td></tr>
<tr><td style="padding-top:100px; padding-left:25px;" class="lezantes">Γυναίκα βγαίνει για ψώνια. Φωτογραφία του Frank Scherschel για το περιοδικό Life (Tυνησία, δεκαετία του '50).</td></tr>

<tr><td style="padding-right:8px; padding-left:25px; padding-top:100px;"><img src="http://volax.gr/uploads/jimel/old_site/images/sxed_00 volax.jpg" border="0"></td></tr>
<tr><td style="padding-top:100px; padding-left:25px;" class="lezantes">Χαράγματα πλοίων σε περιστεριώνα του Ξώμπουργου (1993).</td></tr>

<tr><td style="padding-right:8px; padding-left:25px; padding-top:100px;"><img src="http://volax.gr/uploads/jimel/old_site/images/sxed_04 Tripo.jpg" border="0"></td></tr>
<tr><td style="padding-top:100px; padding-left:25px;" class="lezantes">Χριστιανικά σχέδια (του 2003) από την Χρυσάνθη και τον Νίκο Πρωτοπαππά, στο μικρό εκκλησάκι της Τίμιας Ζώνης (Τριαντάρος, 2008).</td></tr>

<tr><td style="padding-right:8px; padding-left:25px; padding-top:100px;"><img src="http://volax.gr/uploads/jimel/old_site/images/sxed_01 volax.jpg" border="0"></td></tr>
<tr><td style="padding-top:100px; padding-left:25px;" class="lezantes">Ψάρια και περίτεχνες πόρτες (Βωλάξ, 2010).</td></tr>

<tr><td style="padding-right:8px; padding-left:25px; padding-top:100px;"><img src="http://volax.gr/uploads/jimel/old_site/images/stavr_0008.jpg" border="0"></td></tr>
<tr><td style="padding-top:100px; padding-left:25px;" class="lezantes">Σταυρός από την δεκαετία του '90 (Βωλάξ, 2011).</td></tr>

<tr><td style="padding-right:8px; padding-left:25px; padding-top:100px;"><img src="http://volax.gr/uploads/jimel/old_site/images/sxed_12 volax.jpg" border="0"></td></tr>
<tr><td style="padding-top:100px; padding-left:25px;" class="lezantes">Σχέδια σε είσοδο σπιτιού στον Αγ. Ρωμανό (2012).</td></tr>

<tr><td style="padding-right:8px; padding-left:25px; padding-top:100px;"><img src="http://volax.gr/uploads/jimel/old_site/images/sxed_03 volax.jpg" border="0"></td></tr>
<tr><td style="padding-top:100px; padding-left:25px;" class="lezantes">Παλάμη (volae) που τείνει προς τον ήλιο και δικάταρτο πλοίο που ταξιδεύει στις εφτά θάλασσες (Βωλάξ, 2011).</td></tr>


 <tr><td style="padding-top:10px; padding-left:25px;"><img src="theme/greyline.jpg"></td></tr>
 
<tr><td><p class="epilogos">
<b>Jimel,</b> 16.06.2012	
</p></td></tr>

<tr><td><p class="pagetitle">Πεντάλφα / Εξάλφα</p></td></tr>
<tr><td><p class="prologos">Πολλοί έχουν αναρωτηθεί για ποιο λόγο υπάρχει, και τι θα μπορούσε να σημαίνει, το εξάκτινο μαρμάρινο αστέρι, που βρίσκεται ψηλά, επάνω από την είσοδο, στην καθέδρα του χωριού.</p></td></tr>

 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Faust_01_02.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">
Τα παλιά τα χρόνια, οι προλήψεις, ήταν κάτι το συνηθισμένο στην ψυχοσύνθεση των κατοίκων ενός χωριού. Βαθειά ριζωμένες στις μικρές κοινότητες, έκαναν τους χωρικούς να έχουν κάποια «γούρια» για να τους προστατεύουν και για να ξορκίσουν το κακό.<br><br>

Πριν από ένα αιώνα, πιθανότατα τον χειμώνα του 1909, η καθέδρα του χωριού κατέπεσε. Ο εφημέριος του χωριού ζήτησε να ψηφίσουν οι χωρικοί τι θέλουν: Να ξαναχτιστεί η ενορία τους από την αρχή στην ίδια θέση ή να μετασκευαστεί και να μεγαλώσει η παλιά εκκλησία του <em>Αγ. Ιωάννη του Βαπτιστή</em>, στο πίσω μέρος του χωριού, ώστε να αποτελέσει την νέα ενορία της <em>Βωλάξ</em>. <br><br>

Η ιστορία θέλει τον ίδιο τον εφημέριο να πιέζει για την δεύτερη λύση, αφού το πατρικό του σπίτι ήταν κοντά, και τελικά να πετυχαίνει, η νέα ενορία του χωριού, να γίνει ο ανακαινισμένος παλιός ναός του Αγ. Ιωάννη που μέχρι τότε ήταν το παλιό κοιμητήριο του χωριού.<br><br>

Έπρεπε, όμως, το «κακό» –που έριξε την πρώτη ενορία– να μείνει μακριά από την καινούργια εκκλησία του χωριού. Και μάλιστα με αποφασιστικό τρόπο, αφού στα <em>ριζά </em>της νέας ενορίας, βρίσκονταν πλέον οι τάφοι των προγόνων...<br><br>

Η πεντάλφα, το ελληνικό "πεντάγραμμον", επάνω από την πόρτα εισόδου της εκκλησίας τοποθετήθηκε εκεί, ώστε να αφήνει έξω και να μην μπορεί το «κακό» να μπει μέσα στον ναό. Το γεωμετρικό σχέδιο ενός πεντάλφα, είχε αρκετές δυσκολίες ως προς την ακριβή μέτρησή του και την κατασκευή του, γι' αυτό, ιστορικά ως σύμβολο, πήρε μυθικές διαστάσεις. <br><br>

Ένα σύμβολο, για να ονομάζεται σύμβολο, πρέπει να εμπεριέχει την ιδέα ή τις ιδέες που αντιπροσωπεύει. Οι Πυθαγόρειοι, το ονόμαζαν "Υγιεία" [το αρχικό γράμμα από τις 5 ανά γωνία έννοιες που του είχαν προσδώσει: 1. 
<strong>Ύ</strong>δωρ, 2. <strong>Γ</strong>αία, 3. <strong>Ι</strong>δέα, 4. 
<strong>ΕΙ</strong>λή (θερμότητα του ήλιου), 5. <strong>Α</strong>ήρ] και έβλεπαν στο σύμβολο αυτό, λόγω των γεωμετρικών του ιδιοτήτων, μια μαθηματική τελειότητα. Ο λαογράφος Αλέκος Φλωράκης εκτιμά ότι η δυσκολία της «απόλυτης» χάραξης μιας πεντάλφας, οδηγούσε τους ντόπιους μαρμαράδες στην κατασκευή 
εξάκτινων αστεριών, την εξάλφα, αφού η κανονική πεντάλφα συνδέεται με τη χρυσή τομή <em>φ</em>: ο λόγος κάθε ευθύγραμμου τμήματος που εμφανίζεται σε αυτή ως προς το αμέσως μικρότερό του ισούται με τη χρυσή τομή.<br><br>

</p></td></tr>
 <tr><td style="padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/KambosDeisid.jpg" border="0"></td></tr></table></td></tr>
 <tr><td style="padding-left:25px;"><p class="lezantes">Aπό την Eκκλησία του κοιμητηρίου του Kάμπου: το εξωτερικό σχέδιο της ροζέτας μεταμορφώνεται σε σταυρό μέσα στην εκκλησία, λόγω της κεκκλημένης σκεπής, κατά τη διάρκεια της δύσης του ηλίου, έτοιμος να διώξει μακριά το κακό... </td></tr>

<tr><td><p class="pagebody">Στο πασίγνωστο έργο του Γκαίτε, <em>Φάουστ</em>, ο Μεφιστοφελής –ο διάβολος δηλαδή– δεν μπορεί να φύγει  από το δωμάτιο του Φάουστ, μετά την πρώη του επίσκεψη, γιατί επάνω από την πόρτα υπάρχει μία πέτρινη <em>πεντάλφα</em>. Ο χαρακτηριστικός διάλογος έχει ως εξής:<br><br>

<em>Μεφιστοφελής: [...] Σαν ξανάρθω τα ξαναμιλούμε. Όμως, μπορώ να φύγω για την ώρα;<br>
Φάουστ: Μα λόγος είναι να ρωτάς; Αφού σ' έχω γνωρίσει τώρα, να 'ρχεσαι όποτε αγαπάς! Να η πόρτα. Το παράθυρο παρ' έκει. Κι 
η καμινάδα σίγουρα σου αρκεί...<br>
Μ.: Μα να σας πω... Για νά 'βγω έξω μου στέκει κάποιο μικρούλι εμπόδιο εδ' εκεί. Το ξόρκι στο κατώφλι σας μπροστά!<br>
Φ.: Σε πειράζει η πεντάλφα στα σωστά; Μα τότε δε μου λες του σκότους γέννα, αν σ' εμποδίζει αυτό, πως μπήκες; Ένα δαιμόνιο σαν 
και σε να γελαστεί...<br>
Μ.: Για ιδές! Δεν είναι χαραγμένο ως πρέπει: Η μύτη, που προς την πόρτα βλέπει, είναι λιγάκι... κοίταξε... ανοιχτή.<br>
Φ.: Καλά λοιπόν τα 'χει φερμένα η τύχη. Στην εξουσία μου σ' έχω αληθινά; Άθελα η ιστορία έχει πετύχει...<br>
Μ.: Σαν μπήκε ο σκύλος, δεν το πρόσεξε. Όμως, τα πράγματα αλλάξαν, κι ο διάβολος ξανά να φύγει δεν υπάρχει δρόμος...<br>
Φ.: Το παράθυρο εκεί δεν είναι; Να!<br>
Μ.: Για μας, διαβόλους και στοιχειά, είναι νόμος να βγαίνουμε ώθεν είμαστε μπασμένοι. Στο ένα ελεύθεροι, στο άλλο σκλαβωμένοι...</em><br><br>

Η πεντάλφα δεν έδιωχνε μόνο ή άφηνε έξω το κακό από τον οίκο του Κυρίου, αλλά το φυλάκιζε, αν είχε μπει μέσα, ώστε να μην μπορέσει να ξαναβγεί... Και στο εσωτερικό δεν θα μπορούσε το <em>κακό </em>να αντέξει, αφού υπήρχαν τα σύμβολα του χριστιανισμού, ο σταυρός και το καθαγιασμένο νερό...<br><br>

Αν προσέξετε –από τις φωτογραφίες– η μαρμάρινη εξάλφα (αναφέραμε τη δυσκολία χάραξης της πεντάλφας) είναι αρκετά πιο μέσα από τον εξωτερικό τοίχο, σε αντίθεση με τα υπόλοιπα παρόμοια αρχιτεκτονικά στοιχεία, όπως π.χ. τα υπέρθυρα των σπιτιών του χωριού. Αυτό γινόταν, ώστε ο δυνατός άνεμος να μην φθείρει το ξόρκι και το «αποδυναμώσει» από την βασική του λειτουργία. Στο παράδειγμα του Μεφιστοφελή, που μπόρεσε να μπει στο δωμάτιο, έχουμε τον κακό σχεδιασμό του συμβόλου στην επάνω γωνία του... 
</p></td></tr>

<tr><td style="padding-top:10px; padding-left:25px;"><img src="theme/greyline.jpg"></td></tr>


<tr><td><p class="pagetitle">Οι Αγελλούδες</p></td></tr>
 <tr><td><p class="prologos">Γέννημα άγνοιας ή φόβου, απλής παράδοσης ή βαθιάς δεισιδαιμονίας, ψέματος, συγκάλυψης ή αποτροπής, ο φυσικός κόσμος εμπνέει και γοητεύει από τα θαύματα που κρύβει. Θαύματα υπαρκτά και θαύματα ανύπαρκτα. Παλιές ιστορίες με ιδιαίτερα σημεία, κρυφά περάσματα και στοιχειωμένα δέντρα, ανδρειωμένοι και γίγαντες, θηρία και τρομακτικοί αράπηδες, νεράιδες, λάμιες και επικίνδυνες στρίγκλες, αιθέριες μοίρες και φαντάσματα εμφανίζονταν σε όλους τους τόπους... Στο χωριό της Βωλάξ, οι περισσότερες ιστορίες αναφέρονται στις <em>Αγελλούδες</em> ή <em>Αγγελούδες</em>...</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Ageloudes01.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">

Τα παλιά χρόνια όπου το χωριό δεν είχε ηλεκτρισμό και σκοτείνιαζε από νωρίς υπήρχε, από κοινού, αυτό που έβλεπες και αυτό που φανταζόσουν: περίεργες σκιές από τα δέντρα και τα φυτά, ζώα που τρομάζουν μες στη νύχτα και δεν κουνιούνται ούτε βήμα, «κοσμικό» φως από την πανσέληνο... Το σκοτάδι –που παρομοιάζεται με τον θάνατο– ήταν η αρχή του μύθου, έτοιμο πάντα να υποβάλλει κάθε άνθρωπο από το χωριό.<br><br>

Πόσα διαφορετικά είδη ήχου μπορούσαν να σε αγχώσουν: γαύγισμα σκύλου, μουκανισμός αγελάδας, βέλασμα προβάτου, γκάρισμα γαϊδουριού, χλιμίντρισμα αλόγου και κοφτές φριμάξεις (το φύσημα των αλόγων από τα ρουθούνια τους). Συριγμός φιδιού, κακάρισμα κότας, ρεκασμός κοράκου, χουχούτισμα κουκουβάγιας, κοκούρισμα περιστεριού, κράξιμο πουλιού, και ακόμη, τρυσμοί από τρυγόνια, βούισμα εντόμων, κοασμοί βατράχων...<br><br>

Και όχι μόνο αυτά. Έχουμε ήχους που προκαλούνται όταν μια δέσμη ξύλων πέφτει απότομα στο χώμα στα <em>Μάγια</em>, όταν μια πόρτα ή ένα παράθυρο χτυπάει από τον αέρα στο <em>Καμπί της Εκκλησιάς</em>, όταν ο άνεμος περνάει μέσα από τις εσωτερικές σπηλαιώσεις στα Περάματα και τον <em>Πετριάδο</em>... Και ακόμη, ο ήχος που κάνουν τα νερά όταν κυλούν με ορμή από το βουνό στο <em>Καράβι </em>και ως χείμαρροι στην <em>Γρίζα</em>, στην <em>Κανάλα </em>και στην <em>Βάρδα</em>.<br><br>

Ο Αντώνης, ο <em>Φαντής </em>γύρναγε ένα βράδυ από τη Βωλάξ προς το χωριό του Κουμάρου. Στο παλιό μονοπάτι που πήγαινε στον Κουμάρο, αριστερά, μετά την εκκλησία του Αγίου Μάρκου, άκουσε μια γοή, ένα βογκητό. Τρόμαξε πάρα πολύ, και υπέθεσε ότι ήταν οι <em>αγελούδες</em>, τα δαιμονικά ξωτικά με την γυναικεία μορφή. Επειδή είχε αρκετό φως από τον έναστρο ουρανό, πήρε «μια στάλα» δύναμη, και προχώρησε. Το βογκητό δυνάμωνε: ήταν ο Φραγκούλας που γύρναγε μεθυσμένος στο χωριό. Είχε πέσει σε ένα χαντάκι και είχε χτυπήσει ενώ δεν είχε τη δύναμη να σηκωθεί...<br><br>

Και ο παππούς, όταν ήταν νέος, έβγαινε κι αυτός να πάει να τα πιεί με φίλους του από άλλα χωριά. Όταν γύρναγε μεθυσμένος πολύ αργά, και με την αγωνία ότι η γιαγιά θα τον ρωτούσε που ήταν, ξεκίναγε να λέει ιστορίες για «αγελλούδ'ς» που είδε ή του επιτέθηκαν σε διάφορα περίεργα και απρόσιτα σημεία έξω από το χωριό (και που ουδείς θυμάται τις ονομασίες που είχαν). Η γιαγιά κούναγε το κεφάλι συγκαταβατικά, του έβαζε να πιει ένα «ζεστό» και του έλεγε: <em>«άντε να κοιμηθείς καημένε! Να γίνεις καλά το πρωί που θα πας στα χωράφια»</em>... <br><br>

Στην ιστοσελίδα της Κώμης <font class="pagebodygreen">[10.02.2010]</font> διαβάζουμε: <em>«Οι άνθρωποι που πάτησαν σ' αυτόν τον τόπο είχαν τις δικές τους άμυνες και σκαρφίζονταν διάφορους τρόπους για να προστατέψουν τις περιουσίες τους. Είναι γνωστό ότι και οι αγελούδες κάπως έτσι γεννήθηκαν. Κυρίως για να αποτρέψουν τον κόσμο να κινείται τα βράδια έξω από τα χωριά. Γιατί τα βράδια ήταν πιο εύκολο να κλέψεις χωρίς να σε δουν. Μην ξεχνάμε ότι το ηλεκτρικό άργησε να έρθει και ακόμη και όταν ήρθε, ο φωτισμός τις νύχτες ήταν ελάχιστος. Έστω λοιπόν και με αυτόν τον ανορθόδοξο τρόπο οι απώλειες στα κοτέτσια και στα περιβόλια περιορίζονταν.</em> <br><br>

<em>»Σήμερα δεν πιστεύουμε στις αγελλούδες. Ο κόσμος έπαψε να πιστεύει σε μεσαιωνικού τύπου δοξασίες. Πολλές φορές "αγελλούδα" ήταν είτε ένας μεθυσμένος που δεν κατάφερε να φτάσει σπίτι του, ή ένα ζευγάρι. Στις πιο ακραίες περιπτώσεις ήταν σχεδιασμένο από εκείνους που μετακινούσαν τα "λαθραία" [..]». <br><br>

Σιγά-σιγά κάθε τι μη συνηθισμένο, όπως σημάδια στα πόδια, φουσκάλες στα χέρια κ.λ.π., αποδίδονταν και αυτά στις αγελλούδες. Ο λαογράφος Νικόλαος Γ. Πολίτης είχε καταγράψει [τέλη της δεκαετίας του 1890] την παρακάτω ιστορία από την Μύκονο: «Σε μια ρεματιά που λέγεται Ρουσουνάρα, κοντά στη Χώρα, πλένουν όλη την ημέρα οι γιαλούδες. Είναι νέες ασπροφόρες, και πολλές γυναίκες τις είδαν να πλένουν και ν' απλώνουν τα ρούχα τους στον ήλιο να στεγνώσουν. Και σ' άλλα μέρη της Μύκονος, κοντά σε στέρνες ή σε ρέματα, είδαν πολλές το καλοκαίρι τις γιαλούδες να πλένουν. Μα άμα τις ιδεί καμιά, αμέσως αφανίζονται.<br><br>

»Καμιά φορά το καλοκαίρι, όταν κάνει πολλή ζέστη και δε σείεται φύλλο κι αγκάθια κι ό,τι βρει μπροστά του και η ζέστη γίνεται μεγαλύτερη, που πολλών φουσκαλιάζουν απ' αυτή τα χέρια ή ό,τι άλλο μέρος του σώματός των είναι γυμνό. Όποιος λοιπόν βγάζει φούσκες, λέει πως οι γιαλούδες τον πιάσανε, και του δίνουν αγιασμό και του κάνουν ευχέλαιο για να γιατρευτεί [...]».</em><br><br>

Μόλις δει κάποιος αυτά τα ξωτικά, εκείνα εξαφανίζονται κατευθείαν, γι αυτό και χωρικοί που πήγαιναν παρέα ή δούλευαν μαζί στα χωράφια, δεν τα έβλεπαν απαραίτητα όλοι. Οι περισσότεροι, όμως, πίστευαν στα <em>«στ'χιά»</em>, όπως η συγχωρεμένη η κυρά Λίζα (φωτογραφία), μια γυναίκα που ήξερε τις περισσότερες και τις πιο απίστευτες ιστορίες για όλα αυτά τα δαιμονικά πλάσματα να σου διηγηθεί. Και δεν ήταν η μόνη μέσα στο χωριό...
</p></td></tr>
<tr><td style="padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Ageloudes02.jpg" border="0"></td></tr></table></td></tr>

<tr><td><p class="pagebody">

Όμως, και σε άλλα νησιά του Αιγαίου υπήρχαν αναφορές σε ξωτικά και σε δαιμονικά πνεύματα με γυναικείες μορφές. Η Μedtech, οι γονείς τής οποίας κατάγονταν από τη Χίο, αναφέρει (στην ιστοσελίδα esoterica.gr) μια ιστορία που της αφηγήθηκε η γιαγιά της: <em>«Η γιαγιά μου μού ιστόρησε ότι την πρώτη νύχτα του γάμου της με τον παππού μου, ακούγονταν ξυσίματα και κτυπήματα στην πόρτα του σπιτιού επί μακρόν. Τότε ο παππούς μου στάθηκε στο κέντρο του δωματίου και τέντωσε τα χέρια του, σχηματίζοντας σταυρό με το σώμα του. Σε λίγο η πόρτα έσκασε προς τα μέσα, με τέτοια δύναμη, που διέλυσε το μεγάλο σιδερένιο υποστήριγμα που είχε το ένα φύλλο από πίσω της. "Έσκασε το κακό", μου είπε χαρακτηριστικά. Αυτό προήλθε, κατά τη γιαγιά μου, από τις αγελούδες. Μου έχει διηγηθεί και άλλα παράξενα φαινόμενα που είχαν συμβεί στην ίδια ή σε μέλη της οικογένειας της, αλλά αυτό, με φόβισε πιο πολύ απ' όλα».</em><br><br>

Πριν ποστάρουμε αυτό το κείμενο, ρωτήσαμε κάποιους ακόμη αν έχουν δει αγελλούδες και το αρνήθηκαν. Μετά από λίγο, όμως, προχώρησαν και αυτοί σε κάποιες ανεξήγητες στιγμές που τους έκαναν να τρομάξουν. Αλλά αυτές οι στιγμές, θα είναι θέμα κάποιου νέου άρθρου, σύντομα...
</p></td></tr>


<tr><td style="padding-top:10px; padding-left:25px;"><img src="theme/greyline.jpg"></td></tr>

<tr><td><p class="epilogos">
<b>Jimel,</b> 15.11.2010	
</p></td></tr>
 

<tr><td><p class="pagetitle">Οι βρυκόλακες</p></td></tr>
 <tr><td><p class="prologos">Η εμφάνιση των «βρυκολάκων» στις Κυκλάδες ήταν ένα πολύ συχνό φαινόμενο. Ας το ψάξουμε περισσότερο, μέχρι εκεί που αφορά το χωριό μας...</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Vampires00.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">
Είχαμε ακούσει κάποιες ιστορίες για «βρυκόλακες» και επανεμφανίσεις νεκρών στον «επάνω κόσμο» και θέλαμε να ψάξουμε όλες αυτές τις δοξασίες. Μετά από πολύ μελέτη –τα στοιχεία δεν είναι πολλά και οι διάφορες ιστορίες δεν φαίνονται «ουσιαστικές»– έπεσε στα χέρια μας ένα βασικό βιβλίο που αφορά το θέμα: <em>Home of Nymphs and Vampires – The Isles of Greece</em>, του George Horton <font class="pagebodygreen">[πρώτη έκδοση: The Bobbs-Merrill Company, 1929</font>]. Το βιβλίο αυτό, των 320 σελίδων και των 25 φωτογραφιών αναφέρεται σε «περίεργα» πλάσματα της Τήνου, της Κρήτης και της Σύρου!<br><br>

Στο Αlphalinet βρίσκουμε κάποια βιογραφικά για τον συγγραφέα: O George Horton γεννήθηκε στις 11 Οκτωβρίου του 1859 στο Fairville της Νέας Υόρκης. Ακολούθησε κλασικές σπουδές στο Πανεπιστήμιο του Michigan, όπου είχε καθηγητή τον γνωστό ελληνιστή Martin Luther D’Ooge (1839-1915) που του μετέδωσε την αγάπη του για τους Έλληνες κλασικούς. Μετά την αποφοίτησή του το 1878, ο Horton ασχολήθηκε με τη δημοσιογραφία στις εφημερίδες <em>Chicago Times Herald</em> και <em>Chicago American</em>. Η ποίηση, αλλά και το μυθιστόρημα, τον απασχόλησαν σε όλη τη διάρκεια της διπλωματικής του καριέρας και δημοσίευσε συνολικά δεκαοκτώ έργα, τα περισσότερα από τα οποία είναι μυθιστορήματα που εξελίσσονται στην Ελλάδα. Οι κριτικές που απέσπασε για το φιλολογικό του έργο μιλούν καθαρά για τη βαθιά δημοκρατικότητα και το αμέριστο ενδιαφέρον του για την «πάσχουσα ανθρωπότητα».<br><br>

Ο George Horton έγινε Αμερικανός πρόξενος στην Αθήνα το 1893, όπου προώθησε ενεργά την αναγέννηση των Ολυμπιακών Αγώνων και ενέπνευσε τη συμμετοχή της Αμερικάνικης ομάδας. Ταξίδεψε πολλές φορές, σ' ολόκληρη την –τότε– μικρή Ελλάδα και μελέτησε με πάθος τα νέα ελληνικά. Σε μικρό, μάλιστα, χρονικό διάστημα μαθαίνει, όχι μόνο να μιλά, αλλά και να γράφει. Το 1911, παράλληλα με το συγγραφικό του έργο, γίνεται Γενικός Προξένος των Η.Π.Α. στη Σμύρνη. Ασχολήθηκε με τα ήθη και έθιμα του Ελληνικού λαού αλλά αυτό που τον εντυπωσίασε περισσότερο ήταν οι απόκρυφες ιστορίες από τα νησιά της Μεσογείου. <br><br>

Στο βιβλίο <em>Νησιά της Ελλάδας - Σπίτι των Νυμφών (Αγελούδων;) και των Βρυκολάκων</em>, ο Horton καταγράφει την ιστορία ενός «βρυκόλακα», ο οποίος, όταν ήταν άνθρωπος, έφθασε σε ένα προχωρημένο στάδιο της ηλικίας του και πέθανε. Μετά από κάμποσο καιρό βγήκε από τον τάφο του, περιπλανήθηκε τη νύχτα για δύο εβδομάδες και στο τέλος έφυγε από το νησί που τον είχαν θάψει. Στον νέο του τόπο, ξαναπαντρεύτηκε και απέκτησε παιδιά. Κάθε βδομάδα, από την νύχτα της Παρασκευής μέχρι την Κυριακή, επέστρεφε στο πρώτο του νησί. Η νέα του σύζυγος, άρχισε να υποψιάζεται ότι κάτι δεν πήγαινε καλά, όχι μόνο λόγω των απουσιών του Σαββατοκύριακου, αλλά και επειδή διαπίστωσε ότι του άρεσε, ολοένα και πιο έντονα, το άψητο κρέας των ζώων αντί των κανονικών μαγειρευμένων γευμάτων. Στη διήγηση, γίνεται παράλληλα, κάποιος λόγος και για τα περίεργα χαρακτηριστικά των παιδιών του όπου ο κόσμος άρχιζε να τα κοιτά με καχυποψία. Τα πάντα, όμως, αποκαλύφθηκαν από τον αδερφό του βρυκόλακα, ο οποίος τυχαία επισκέφτηκε το γειτονικό νησί, τον είδε, τον αναγνώρισε και σοκαρίστηκε αφού, φυσικά, ήξερε ότι ο αδελφός του είχε πεθάνει προ πολλού.  <br><br>

Σ' αυτή την ιστορία, όπως και σε άλλες αντίστοιχες με νεκροζώντανους στα νησιά των Κυκλάδων, δεν υπάρχει κάποιο ανθρώπινο θύμα όπως έχουμε συνηθίσει στα διάφορα διηγήματα ή στις κινηματογραφικές ταινίες. Στην παραπάνω ιστορία, για να κλείσουμε, πρέπει να πούμε ότι μετά την αποκάλυψη του αδελφού του, τέθηκε ο ίδιος ως στόχος από τους συγχωριανούς του που τον κατέστρεψαν βάζοντάς του φωτιά.
</p></td></tr>
 <tr><td style="padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Vampires01.jpg" border="0"></td><td style="padding-right:8px;"><img src="http://volax.gr/uploads/jimel/old_site/images/Vampires02.jpg" border="0"></td></tr></table></td></tr>

<tr><td><p class="pagebody">

Οι βρυκόλακες της Τήνου έχουν τη μορφή του νεκρού, με σχετικά υπόλευκο δέρμα, κάτι «σαν φαντάσματα» δηλαδή, αλλά με μακριά γένια, μακριά μαλλιά και μακριά γαμψά νύχια <font class="pagebodygreen">[vampire.gr]</font>, ενώ, δεν εμφανίζονται ποτέ την Παρασκευή. 
<font class="pagebodygreen">[kalymniansvoice.gr] </font>
(Τι σχέση, άραγε με αυτό, έχει το κοντινό ξωκλήσι της Άγιας Βενεράντας/Παρασκευής...) <br><br>

Στις διάφορες λαϊκές αφηγήσεις για τους νεκροζώντανους της Βωλάξ, αυτοί εμφανίζονται ως «κανονικοί» άνθρωποι που έχουν αφεθεί, αλλά δύσκολα καταλαβαίνεις ότι κρύβουν κάτι άλλο ξεκάθαρα εξώκοσμο. Δεν κάνουν επί της ουσίας κάτι κακό, αλλά πρέπει να καταστραφούν –συνήθως με φωτιά– γιατί παραβαίνουν τον φυσικό νόμο του Θεού και όλο το χωριό βρίσκεται σε «εν δυνάμη κίνδυνο».<br><br>

<strong>Η πανούκλα</strong> <br>Η απήχηση αυτών των λαϊκών δεισιδαιμονιών, για τους νεκρούς που δεν-είχαν-ακριβώς-πεθάνει και που έπρεπε να καούν για να σωθεί το χωριό, εμφανίστηκαν μετά την επιδημία που αφάνησε αρκετούς τα χρόνια εκείνα. Ειδικά μέσα στο πρώτο μισό του 18ου αιώνα, ο τρόμος της πανώλης δεν έλειψε ποτέ από το Αιγαίο και τις απέναντι μικρασιατικές ακτές, με τις οποίες η Τήνος είχε επικοινωνία. Στην απογραφή του χωριού, του 1861, είχαμε 134 εγγραφές, και στην αμέσως επόμενη, μετά από 15 χρόνια, μόλις 83... Δηλαδή ένας στους τρεις είχε χαθεί... (για περισσότερα δείτε την <a href="agiosmarkos.asp" class="bluelink">ιστορία του Αγ. Μάρκου</a>) 
<br><br>

Το μυθιστόρημα του, δημοσιογράφου και συγγραφέα, Αντώνη Μπουλούτζα «Η Παναγία των Αγγέλων» <font class="pagebodygreen">[εκδ. Καστανιώτη, 2003]</font> αναφέρεται σε ένα φαινομενικά τυχαίο γεγονός μιας ανατίναξης για την απόφραξη ενός λαγκαδιού σε κάποιο ήσυχο χωριό της Τήνου που απελευθερώνει το πνεύμα κάποιου παλιού κάτοικου που έμεινε εγκλωβισμένο για παραπάνω από ενάμιση αιώνα, σε ένα βράχο κοντά στις πηγές. Η τοποθεσία η οποία περιγράφεται μέσα στο βιβλίο αυτό είναι κοντά σε ένα παλαιό οικισμό (χωριό) ο οποίος δεν υπάρχει πια εξαιτίας της πανούκλας. Αυτό το χωριό που βρισκόταν μεταξύ του Κρόκου και της Περάστρας, μέσα στο λαγκάδι, λεγόταν Λάζαρος (τι ειρωνία να έχει το όνομα αυτού που επέστρεψε από τον θάνατο...). Παλαιά, πολλά λέγονταν για αυτό το πέρασμα από το οποίο περνούσε όλος ο κόσμος που ήθελε να πάει και να έρθει  στην Χώρα. <br><br>

Η περιγραφή στο πρώτο κεφάλαιο είναι πραγματικά ατμοσφαιρική: <em>«Κανένας δεν μπόρεσε ποτέ να πει με βεβαιότητα πώς άρχισε. Ορισμένοι ξένοι ταξιδευτές, δημοσιεύοντας πολύ αργότερα τις εντυπώσεις τους από τα νησιά του Αιγαίου, υποστήριξαν ότι σχετιζόταν με τον δυνατό σεισμό που ταρακούνησε για δευτερόλεπτα όλες τις Κυκλάδες. Οι αρουραίοι εμφανίστηκαν τη νύχτα, πρώτα χωριστά, σε μικρές ομάδες, ύστερα μαζικά και πανικόβλητοι, θαρρείς κυνηγημένοι από κάτι. Απλώθηκαν στα χωράφια ρημάζοντας τους καρπούς, όρμησαν στις αποθήκες όπου οι κάτοικοι του Λάζαρου φύλαγαν το καλαμπόκι, το λάδι και το λίπος από τα χοιροσφάγια, γλίστρησαν στους στάβλους και δάγκωσαν μικρά και μεγάλα ζώα, έπειτα τρύπωσαν στα σπίτια ροκανίζοντας κάθε τροφή μέσα στις καλαμένιες κλούβες [...]<br><br>

<em>»Η πανούκλα απλώθηκε και τίποτα –ούτε μακρόσυρτες παρακλήσεις στον καθεδρικό της Παναγίας στην αντιπέρα, τη δυτική όχθη της ρεματιάς– δεν έδειχνε ικανό να τη σταματήσει. [...] Ο θρήνος διαπέρασε τους τοίχους των σπιτιών που χτύπησε η κατάρα, σκορπίστηκε σπαραχτικός από τα μονοπάτια ίσαμε το Λειβάδι και από κει αντιλάλησε στα πιο μακρινά χωράφια. Όσοι μπόρεσαν να σταθούν στα πόδια τους έτρεχαν εδώ κι εκεί, στα δωμάτια, στους στάβλους, στους περιστεριώνες, απομακρύνοντας τους πεθαμένους από τα νεκροκρέβατα και αδειάζοντας τα ψόφια ζώα στα γκρεμνά του λαγκαδιού. [...] <br><br>

<em>»Οι πρώτοι νεκροί είχαν την πολυτέλεια μιας ατομικής νεκρώσιμης ακολουθίας. Οι άλλοι άρχισαν να ενταφιάζονται, στην αρχή με την επιβαλλόμενη κοσμική αξιοπρέπεια και ύστερα να ρίχνονται όπως όπως στο χωνευτήρι πίσω από την εκκλησία της Παναγίας. Για όσους περίσσευαν δόθηκε εντολή να στοιβαχτούν σε λάκο με ασβέστη. [...] Πριν ακόμα τελειώσει το έργο της μακάβριας ομαδικής ταφής, η στέρνα είχε ξεχειλίσει από άκαμπτα σώματα παστωμένα με ασβέστη».</em><br><br>

Στο διήγημα του Τζον Ντίξον Καρ <em>«Ο Ασώματος Άνθρωπος»</em> <font class="pagebodygreen">[εκδ. Τόπος, σελ. 16]</font> διαβάζουμε για τους «βρυκόλακες»: <em>«Γίνονταν εκταφές πτωμάτων από τα νεκροταφεία. Έβρισκαν κάποια πτώματα σε στάση αφύσικη, με αίματα στο πρόσωπο, στα χέρια και στα σάβανά τους. Αυτή ήταν η απόδειξη που είχαν... Και γιατί όχι; Εκείνα τα χρόνια θέριζε η πανούκλα. Σκεφτείτε όλους αυτούς τους φουκαράδες που τους έθαβαν ζωντανούς, νομίζοντας ότι είχαν πεθάνει. Σκεφτείτε πώς πάλευαν να βγουν από το φέρετρο προτού πεθάνουν στ' αλήθεια. Βλέπετε, κύριοι; Αυτό εννοώ όταν λέω "οι αιτίες που βρίσκονται πίσω από τις δεισιδαιμονίες"».</em><br><br>


<strong>Οι παραδόσεις</strong> <br>Στο νότιο Αιγαίο, ο λαός πίστευε ότι για κάποιους νεκρούς ότι <em>«καμιά φορά, σε βαθειά νύχτα, ακούονταν ακόμη που βοκάει το αίμα ζητώντας εγδίκηση και δικαιοσύν'»</em>. Αυτούς, είτε τους έκαιγαν «να λυτρωθούν», είτε τους ξαναέθαβαν μακριά από το χωριό, σε κάποια ξερονήσια. Γι αυτό και υπήρχε μια έμφυτη απέχθεια γι' αυτά τα νησιά: <em>«Γινόντουσαν "καταραμένα" και οι άνθρωποι που περνούσαν από κει χωρίς να ξέρουν τις ιστορίες τους, άκουγαν τρομακτικές κραυγές και μερικοί από αυτούς χάνονταν».</em><br><br>

O Μαρκάκης Ζαλλώνης γράφει στο βιβλίο του «Ένα Ταξίδι στην Τήνο - Ένα από τα Νησιά του Ελληνικού Αρχιπελάγους», το 1809: <em>«Τους νεκρούς τους θάβουν μέσα στις μεγάλες εκκλησίες των χωριών. Συμβαίνει μερικές φορές τα μνήματα να βρίσκονται σε έδαφος αργιλώδες και ξερό, ώστε τα πτώματα να είναι δύσκολο να λιώσουν, αφού η υγρασία τους απορροφάται από το χώμα. Όταν ανοίξουν το μνήμα για να θάψουν άλλους, βλέποντας ότι τα σώματα αντί να έχουν λιώσει έχουν ξεραθεί, τα βγάζουν έξω και αφού αφαιρέσουν και κάψουν την καρδιά το ξαναθάβουν. Είναι βέβαιοι τότε, ότι τίποτα δε θα τα εμποδίσει να λιώσουν. [...] </em><br><br>

<em>»Αυτό το φαινόμενο, όταν συμβαίνει, προκαλεί τη μεγαλύτερη στεναχώρια των συγγενών γιατί δεν παραλείπουν να ισχυριστούν ότι ο νεκρός απορρίπτεται όχι μόνο από τον ουρανό αλλά και από την κόλαση, εφόσον η γη αρνείται να προσφέρει άσυλο στο θνητό σώμα του. Κάποιος αφηγείται ότι είδε τον νεκρό να κυκλοφορεί τη νύχτα στο σκοτάδι βγάζοντας τρομακτικές κραυγές. Ένας άλλος ότι τον είδε να διασχίζει τον αέρα καταμεσήμερα σ' ένα δρόμο φωτιάς. Άλλοι ότι τα μεσάνυχτα μόλις είχαν αποκοιμηθεί τρομεροί αναστεναγμοί τους ξύπνησαν και ότι ανοίγοντας τα μάτια τυφλώθηκαν από μεγάλες φωτιές, στη λάμψη των οποίων διέκριναν ένα μεγάλο άσπρο φάντασμα, αλυσοδεμένο και βασανιζόμενο από μια λεγεώνα δαιμόνων. </em><br><br>

<em>»Όλοι αυτοί οι ψίθυροι που στην αρχή ήταν τιποτένιοι, διογκώνονται και αυξάνουν και ενισχύονται ο ένας από τον άλλο. Δυναμώνουν αμοιβαία, αποκτούν αληθοφάνεια και συναρπάζουν και κατακυριεύουν την κοινή γνώμη. Σύντομα τους αποδέχονται σαν απόλυτες αλήθειες που κανείς δεν επιτρέπεται να αμφισβητήσει. Και για να εξιλεώσει τις αμαρτίες του, ο νεκρός έρχεται να τρομάξει τους ζωντανούς. Πότε τραβάει τους κοιμισμένους από τα πόδια, πότε αφαιρεί ένα μέρος από την τροφή τους και πότε τρέχει προς όλες τις κατευθύνσεις στα κτήματα, μέσα στους θάμνους, στα αγκάθια και στους βάτους, ή να μεταμορφώνεται σε μεγάλο μαύρο σκύλο, ή σε κάποιο άλλο ζώο οποιοδήποτε, ικανό να τρομοκρατήσει με τις κραυγές του. </em>[1]<br><br>

<em>»[...] Ο έρωτας ξέρει να επωφελείται από τον γενικό τρόμο. Οι ερωτευμένοι είναι βέβαιοι ότι μπορούν χωρίς φόβο να επισκευτούν τις ωραίες τους με τη βοήθεια δόλων και τεχνασμάτων που τους υπαγορεύουν οι περιστάσεις. Εφοδιασμένοι με λυχνάρια σκεπασμένα με μαύρα πανιά, για να φωτίζουν πιο αμυδρά, τρέχουν σ' όλες τις κατευθύνσεις μέσα στη νύχτα σέρνοντας βαριές αλυσίδες με τρομερό πάταγο και βγάζοντας τρομακτικές κραυγές. Όταν ο τρόμος, που απλώνεται παντού, κάνει να κλείσουν με ιδιαίτερη φροντίδα τα σπίτια, τα «φαντάσματα» μπορούν με την ησυχία τους ν' ανέβουν στα δώματα και να γλιστρήσουν είτε από τα παράθυρα είτε από τους καπνοδόχους στα δωμάτια των εκλεκτών τους, των οποίων η καρδιά χτυπά, όχι από φόβο αλλά από αγάπη [...]» </em><br><br>

Ο Πυροβάτης <font class="pagebodygreen">[esoterica.gr]</font> γράφει: <em>«Επίσης, απ' όσο θυμάμαι, νομίζω στην Τήνο –δεν θυμάμαι με σιγουριά αν είναι η Τήνος– υπάρχει ένα χωριό όπου ακόμα και τώρα οι κάτοικοί του, όταν νυχτώσει, τους άγνωστους περαστικούς ή τους τουρίστες, τους κοιτούν με καχυποψία».</em><br><br>

 <img src="http://volax.gr/uploads/jimel/old_site/images/GripiKwmi_DonGiorgisFyrigos_1918.jpg"><br><br>

<strong>Ιστορίες</strong> <br>Γενικότερα, πάντως, ιστορίες με νεκρούς και ψυχές υπάρχουν αρκετές στο χωριό. Τα παλιά τα χρόνια, ένας χωρικός από τη Βωλάξ, γύρναγε, αργά τη νύχτα, από τον Φαλατάδο πίσω στο χωριό, καβάλα στο γέρικο γαϊδουράκι του. Κάποια στιγμή το ζωντανό γονάτισε χωρίς να βγάλει κανέναν ήχο και ψόφησε. Αφήνοντας το ζώο του καταγής, ξεκίνησε να επιστρέψει στο χωριό με τα πόδια. Το επόμενο πρωί, μαζί με κάποιον συγχωριανό του, επέστρεψε στον τόπο που το είχε αφήσει αλλά δεν το βρήκε. Το γαϊδουράκι βρέθηκε καμιά πενηνταριά μέτρα πιο πέρα. Αυτό που πίστευε ο χωρικός είναι ότι κάποιος πήγε να κλέψει την ψυχή του αλλά δεν μπόρεσε να την βγάλει, επειδή ήταν μεγάλο ζώο και όχι πιο μικρό, όπως ο άνθρωπος για παράδειγμα...<br><br>

Μια παρόμοια ιστορία, από τη Σύμη αυτή τη φορά, αλλά ακόμη πιο ανεξήγητη έλεγε τα εξής: <em>«Ο Ν.Τ. έχει τη μάντραν του στον Αϊ-Θολ'ό. Εκατοίκαν κι εκεί με τη φαμίλιαν του. Επέθανέν του εκεί στη μάντραν έναν του παιδί. Ήτον νύχτα. Εσήκωσεν το κι έφυε μαζί με τη γυναίκαν του να το φέρου στο χωριό, να το θάψου πιον το πωρνό. Είχαν και φανάρι. Σαν εφτάσα στη Μυρτιώτισσα, έσβησάν των το φανάρι. Εδιψάσαν κιόλα. Εμόθεκεν ο άντρας τον πεθαμένον εκειδά χάμαι στο δρόμο, λέει της γυναίκας: "Λίμενε να πάω πάνω στη Μυρταριώτισσα, ν' άψω το φανάρι, να φέρω και νερό". Η γυναίκα εν έθελεν, εφο' άτον να πομείνει μοναχή. Λέει της πάλε ο άντρας: "Πάνε σού". Εν έθελε μη έτσε. Εφο' άτον να πάει μοναχή. Τι να κάμουν, επήαν μαζί, ήψαν το φανάριν τω, ήπιαν κιόλα, επήαν πάλε 
να σηκώσουν το παιδίν των να πααίνου. Πάου, θωρούν εκεί που το μοθέκαν, εν το βρίσκουν, εν εκά' ετο. Λογιάτζουν ωσαδώ, ωσακεί, πάνω, κάτω, έλα δα ήβραν το σ' άλλη μεριά, γόχι εκεί που το 'φηκα. Οι πειρασμοί το 'χα μεταθεμένο για να το πάρου, μ' εν επροφτάσα, σ' φαίνει. Εσήκωσαν το δα, εκατιβάσαν το στο σπίτιν τω, στο χωριό. Την ημέραν πιον εθάψαν το».</em><br><br>

<strong>Τα βρυκολακονήσια</strong> <br>Πολλά νησιά και βραχονησίδες, σε όλη την Ελλάδα, αποτελούσαν τους τόπους κατοικίας των βρυκολάκων, με τα περισσότερα από αυτά να βρίσκονται στο Αιγαίο: Το Φαρμακονήσι, μεταξύ Λέρου και Τουρκίας, είναι ένα αυτά. Στη Μύκονο, οι βρυκόλακες κατοικούσαν στο νησάκι του Αγίου Γεωργίου ή στο νησάκι Μπάου –όπου μέχρι σήμερα ο θρύλος λέει ότι υπάρχουν, ακόμα, αποτυπωμένες οι μορφές τους στα βράχια. Τόπος εξορίας και κολασμού των Βρυκολάκων είναι και η νήσος Καϋμένη/Καμμένη στη Σαντορίνη. <br><br>

Κοντά στη Σκύρο, μερικές εκατοντάδες μέτρα ανατολικά του ακρωτηρίου Πουριά, ορατά από την πρωτεύουσα του νησιού υπάρχουν τα Βρυκολακονήσια. Σε ένα από αυτά, είναι κτισμένο το ξωκλήσι του Άγιου Ερμόλαου, σε μια περιοχή με βράχια καμωμένα με σταυρούς, φτιαγμένους από ασβέστη. Λίγο πιο πέρα, υπάρχει ένας μεγάλος βράχος από πωρόλιθο όπου στο κάτω μέρος του έχει λαξευτεί και υπάρχει στο εσωτερικό του άλλο ένα ξωκλήσι.<br><br>

Τα Βρυκολακονήσια πήραν τ' όνομά τους από το γεγονός ότι είχαν θαφτεί εκεί θύματα κάποιας παλιάς επιδημίας. Σε κείμενο, του 1918, βρίκουμε: «[...] τα Βρυκολακονήσα είχανε ξυπνήσει τους πεθαμένους τους, θαμμένους εκεί από μια πανούκλα του παλιού καιρού, κι αφήνανε τους βόγκους τους και τα παραπονά τους να τραβούνε και να φτάνουνε ως έξω στην ακτή». <font class="pagebodygreen">[Κωνσταντίνος Φαλτάιτς, Η Γρίπη στη Σκύρο]</font><br><br>

Στη Χίο, δαιμονικά νησιά είναι οι βραχονησίδες Γούνι και Βενέτικο και στη Σάμο η περιοχή Διαβολολίμανο. Νησάκι-νεκροταφείο, κατά τον 18ο και 19ο αιώνα, ήταν η Εκάτη (Δήλος), ενώ στην Κρήτη, βρυκόλακες («καταχανάδες») υπήρχαν στο νησάκι του Καλαθά, στο βόρειο τμήμα του Ακρωτηρίου των Χανίων.<br><br>

Ο Στέλιος Μουζάκης στο βιβλίο του «Οι Βρυκόλακες στους Βυζαντινούς και Μεταβυζαντινούς Νομοκανόνες και στις Παραδόσεις του Ελληνικού Λαού» (1986) αναφέρει ότι οι υδάτινοι όγκοι που απομονόνωναν τα νησιά θεωρούνταν ιδεώδης τρόπος αποτροπής των βρυκολάκων. Δεν ξέρουμε πόσο συμπτωματικό είναι ότι, το νεκροταφείο του Αγ. Μάρκου στη Βωλάξ, οι νεκροί έπεφταν –μέχρι τα μέσα της δεκαετίας του '80!– σε τρύπα που μέσα της πέρναγε νερό... Ο Μουζάκης αναφέρει ότι ένα ρέμα χωρίζει τον οικισμό από το κεντρικό νεκροταφείο της Αττικής, της Σίφνου και της Τήνου στη λογική του Αχέροντα. Το νερό κρατάει, σύμφωνα πάντα με την παράδοση, την επιστροφή των βρυκολάκων στην... κανονική ζωή.<br><br>

Η σχέση των βρυκολάκων της ελληνικής παράδοσης, με αυτές των βιβλίων και του κινηματογράφου, είναι μικρή έως ανύπαρκτη. Ο Θανάσης Βέμπος γράφει γι αυτή τη διαφορά: «Ο νεοελληνικός βρυκόλακας είναι βασικά ένας νεκροζώντανος. Τα βαμπίρ είναι ιδιαίτερα όντα που μοναδικό σκοπό έχουν να πίνουν αίμα ως τροφή και ως δύναμη ζωής. Στις νεοελληνικές παραδόσεις, οι βρυκόλακες εμφανίζονται να εκτελούν και βιοποριστικές εργασίες, να τρώνε φαγητά, να κάνουν ζημιές και μερικές φορές είναι εντελώς άκακοι. Βρυκολακιάζουν σε προαύλιο εκκλησίας και μέσα στην εκκλησία, ενώ δεν πολλαπλασιάζονται (σε αντίθεση με τα βαμπίρ που πολλαπλασιάζονται πίνοντας αίμα). Βρυκόλακας λοιπόν είναι ο εκδικητικός νεκρός που απειλεί να βασανίσει τους ζωντανούς επιστρέφοντας μετά θάνατο». <font class="pagebodygreen">[Θανάσης Βέμπος, Τα Ελληνικά Βρυκολακονήσια, περ. Mystery τ. 6, 2005, σελ. 73]</font>  
</p></td></tr> 

<tr><td style="padding-top:10px; padding-left:25px;"><img src="theme/greyline.jpg"></td></tr>

<tr><td><p class="comments">

 [1] Ο Καιροφύλας μεταφέρει επακριβώς τις ιστορίες του Ζαλλώνη: <em>«Oι νεκροί εθάπτοντο εις τας εκκλησίας. Κάποτε συνέβαινε να ταφεί νεκρός εις αργιλώδες έδαφος, και συνεπώς τα σώματα δεν έλιωναν. Όταν, λοιπόν, άνοιγαν τον τάφον δια να θάψουν νέον νεκρόν και εύρισκον άλυωτον το πτώμα, τότε το εξέθαπτον, του έβγαζαν την καρδίαν και την έκαιον, κατόπιν δε το έβαζαν εκ νέου εις την θέσιν του. Φυσικά ο αήρ επετάχυνε την διάλυσιν κατόπιν. Όταν συμβή το τοιούτον, οι συγγενείς καταλαμβάνονται από μεγάλην λύπην, διότι η κοινή γνώμη λέγει ότι "τον νεκρόν δεν τον θέλει ούτε ο παράδεισος ούτε η κόλασις". Και αμέσως αρχίζουν κυκλοφορούσαι αι παραδοξότεραι ιστορίαι καθ' όλην την νήσον. Άλλος αφηγείται ότι ο νεκρός γυρίζει την νύκτα κραυγάζων αγρίως, άλλος βεβαιώνει ότι τα μεσάνυκτα ήκουσε φωνάς και είδεν εις το στερέωμα μεγάλας φλόγας, μέσα εις τας οποίας διέκρινε λευκόν φάντασμα, αλυσοδεμένον και βασανιζόμενων από λεγεώνα δαιμόνων. Άλλοι ορκίζονται ότι πηγαίνει ο νεκρός και τραβά τους ζωντανούς από τα πόδια εις το κρεβάτι των και τέλος ότι μεταμορφώνεται εις διάφορα ζώα τρομάζων τους κατοίκους με τα ουρλιάσματά του».</em> [Κώστας Καιροφύλας, Ιστορικαί Σελίδες Τήνου, 1930, σ.191]</p></td></tr>



<tr><td style="padding-top:10px; padding-left:25px;"><img src="theme/greyline.jpg"></td></tr>

<tr><td><p class="epilogos">
<b>Jimel,</b> 17.11.2010	
</p></td></tr>
 
  <tr><td><p class="pagetitle">Το σύμβολο του Σταυρού</p></td></tr>
 <tr><td><p class="prologos">Mπορεί ο Θεός να μην έχει ανάγκη τα σύμβολα για να ενεργήσει, εμείς όμως τα χρειαζόμαστε... Ο όρος σύμβολο συνδέεται θεολογικά με το ρήμα συμβάλλω που σημαίνει ενώνω δύο πράγματα, αναμειγνύω, συμπλέκομαι, συνάπτομαι. Αυτό σημαίνει ό,τι με την λέξη σύμβολο εννοούμε κυρίως <em>«την συμβολή του ακτίστου με το κτιστό και ότι το σημαίνον δηλοί το σημαινόμενον, το άκτιστον μεταφέρεται στην αισθητή πραγματικότητα με κτιστά ρήματα, εικονίσματα και νοήματα».</em> Η πιο δυνατή ένωση είναι (και εικονογραφικά) το σύμβολο του Σταυρού, γι' αυτό και χρησιμοποιείται συχνότατα στο χωριό ως «φυλαχτό».</p></td></tr>
 <tr><td style="padding-top:8px; padding-left:25px;"><table align="left" cellpadding="0" 

cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/MAR_X93c.JPG" border="0"></td></tr></table></td></tr>
<tr><td style="padding-top:8px; padding-left:25px;" valign="top" class="lezantes">Από το δώμα του Αγίου Μάρκου (1993)</td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">Γνωρίζουμε πολύ καλά ότι η τιμή και η προσκύνηση του Σταυρού είναι προσκύνηση του ίδιου του Εσταυρωμένου Χριστού. Ο Σταυρός του Κυρίου είναι το καύχημά μας, το νικηφόρο λάβαρο κατά του μεγαλύτερου εχθρού μας –του διαβόλου– το αήττητο όπλο κατά του κακού. Ο Σταυρός είναι το αντικείμενο της αισχύνης που έγινε η δόξα της Εκκλησίας· το ξύλο της οδύνης και του θανάτου που έγινε «χαράς σημείον» και «ζωής ταμείον». Όλα αυτά συμβαίνουν γιατί επάνω στο ξύλο του Σταυρού, μαζί με το πανάχραντο σώμα του Κυρίου, ο Χριστός κάρφωσε και τις αμαρτίες μας <em>(«πάντα τα παραπτώματα, εξαλείψας το καθ' ημών χειρόγραφον... προσηλώσας αυτό εν τω σταυρώ»).</em><br><br>

Όταν ο Ιακώβ ευλόγησε τα παιδιά του Ιωσήφ, τον Εφραϊμ και τον Μανασσή, τα ευλόγησε έχοντας τα χέρια του σταυροειδώς στα κεφάλια τους. <font class="pagebodygreen">[Γένεσις 48/μη΄ 13 - 15]</font> [1] Ο αγ. Ιωάννης ο Θεολόγος, θεράπευσε στην Πάτμο τον παράλυτο ειδωλολάτρη Ιερέα του Απόλλωνα, σφραγίζοντας τον με το σημείο του σταυρού.<br><br>

Ο βράχος που βρίσκεται δεξιά στο σπίτι του Μαθιού, έχει ζωγραφισμένο επάνω του έναν σταυρό (που δύσκολα διακρίνται πλέον) και μας θυμίζει ότι σε εκείνο το χωράφι υπήρχε κάποτε ο πρώτος ναός του Αγίου Μάρκου στην ιστορία της Βωλάξ. Στην «σπηλιά» της Καλαμάν, δεξιά του αγάλματος της Παναγίας, υπάρχει χαραγμένος επάνω στον μάρμαρο ένας μικρός σταυρός.<br><br>

Σε πολλά σπίτια του χωριού, στο «ανώφλι» τους, μπορείς να βρεις σταυρούς που έχουν φτιαχτεί από τον καπνό της αναστάσιμης λαμπάδας. Άλλοι πάλι, φτιάχνουν μικρούς σταυρούς από καλάμια που δένονται με κλωστή, και τους τοποθετούν στην αυλή τους ή στην κεντρικό μπουφέ του σπιτιού τους. Υπάρχουν σπίτια του χωριού που στον σοβά τους βλέπεις χαραγμένο έναν σταυρό (σπίτι του Αντρίκου). Άλλοι πάλι συγχωριανοί μας, έβαφαν με το σημείο του σταυρού τις εξωτερικές πόρτες από τις κέλες (Γερώνυμος, Ντουντός) ή τις εσωτερικές πόρτες στα εργαστήρια καλαθοπλεκτικής τους (Νάτσιος).<br><br> 

Μην ξεχνάμε ότι πολλές προλήψεις διαδόθηκαν στο πέρασμα των αιώνων. Για παράδειγμα, όταν κάποια άτομα συνομιλούν και αναφέρονται σε κάτι κακό, όπως θάνατο, αρρώστια ή συμφορά, τότε κτυπούν ξύλο (από το υλικό κατασκευής του σταυρού) νομίζοντας ότι τα κακά που σημαίνουν οι λέξεις που ανέφεραν, θα μεταφερθούν στο ξύλο και όχι σ' εκείνους ή, κατ' άλλους, ότι ο θόρυβος που προκαλεί το κτύπημα του ξύλου, θα διώξει τους δαίμονες, όπως το σημάδι του σταυρού τον διάβολο.<br><br> 

Κάποιοι λένε ότι είναι γρουσουζιά να αφήνεις τα μαχαιροπήρονα επάνω στο πιάτο σου να σχηματίσουν σταυρό. Αρκετοί σταυρώνουν –το λέει η λέξη– τα δάκτυλά τους για καλή τύχη (αν παρατηρήσετε καλά, τα δυο δάχτυλα που σταυρώνονται σχηματίζουν έναν «σταυρό»). Ακόμη και σήμερα οι άνθρωποι συνεχίζουν να αποδίδουν διάφορες αναποδιές της τύχης στις διάφορες προλήψεις που επικρατούν. Για παράδειγμα, στην Ελληνική λαϊκή παράδοση, αν πατήσεις καρφιά (σύμβολο της Σταύρωσης) τότε η μητέρα σου θα χτυπήσει την μέση της (!) Είναι γεγονός ότι στην συνείδηση του κόσμου ο Σταυρός αποτελεί την ύψιστη και ιερή προστασία από το κακό.<br> 

<tr><td><img src="dummy.gif" height="5" width="1"></td></tr>

<tr><td style="padding-top:8px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavr_0003.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavr_0101.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavr_0005.JPG" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavr_0001.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavr_0004.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavr_0006.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavr_2012.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavr_0003b.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavr_0007.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavr_0102.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavr_0002.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavr_0009.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavr_0100.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavr_0010.jpg" border="0"></td></tr>
</table></td></tr>

<tr><td><p class="epilogos">
<b>Jimel,</b> 20.09.2011
</p></td></tr>
 
<tr><td><p class="pagetitle">Ελιά στην πόρτα για το καλό</p></td></tr>
<tr><td><p class="prologos">Η ελιά, με παρουσία χιλιετιών στη Γη, έχει γίνει σύμβολο κοινωνικών και θρησκευτικών αξιών, όσο κανένα άλλο 
 δέντρο και έχει τροφοδοτήσει με γόνιμους «καρπούς» τη μυθολογία, τις παραδόσεις, την τέχνη και τη λογοτεχνία.</p></td></tr>

  <tr><td style="padding-top:8px; padding-left:25px;"><table align="left" cellpadding="0" cellspacing="0px">
  <tr><td valign="top"><img src="http://volax.gr/uploads/jimel/old_site/images/mageia_002new.jpg" border="0">
</td>
  </tr></table></td></tr>
<tr><td style="padding-top:20px; padding-left:25px;"><img src="theme/greyline.jpg"></td></tr>


<tr><td><p class="pagebody">
Το ελαιόλαδο και ο καρπός της ελιάς απέκτησαν σημαντική θέση στη διατροφή των αρχαίων Ελλήνων –την οποία διατηρούν μέχρι σήμερα– όταν συστηματοποιήθηκε η καλλιέργεια της ήμερης ελιάς σε βάρος της αγριελιάς. Σύμφωνα με τα νομοθετικά μέτρα του Σόλωνα όποιος ξερίζωνε ελιά καταδικαζόταν σε θάνατο, ενώ δίπλα στην ελιά δεν επιτρεπόταν η φύτευση άλλου δένδρου.<br><br>

Η ελιά σύμβολο ειρήνης και προόδου, στην Ιπποκράτεια ιατρική, αλλά και στους ιατρούς της αρχαιότητας, το ελαιόλαδο χρησίμευε για τη θεραπεία της χολέρας, της κώφωσης, των γυναικολογικών παθήσεων, καθώς και ως αντισηπτικό και θεραπευτικό σε εγκαύματα.<br><br>

Ακόμα και σήμερα για να δυναμώσουν τα αδύνατα και λεπτά νύχια τα βυθίζουμε σε χλιαρό ελαιόλαδο, ενώ η επάλειψη του προσώπου στις γυναίκες με μείγμα λεμονιού και ελαιολάδου προλαβαίνει την εμφάνιση των ρυτίδων. Επίσης, μετά από έντονη οινοποσία μια και μόνη κουταλιά ελαιόλαδο επαναφέρει τη νηφαλιότητα. Εξάλλου, λάδι έδιναν οι κυνηγοί στα σκυλιά τους ως αντίδοτο σε «φόλες» και δηλητηριώδη φυτά.<br><br>

Με τη διάδοση του Χριστιανισμού, το λάδι αποκτά θρησκευτική σημασία και καταλαμβάνει σπουδαία θέση στο τελετουργικό της χριστιανικής θρησκείας. Η φλόγα του καντηλιού συμβολίζει το θείο φως, πηγή της υπέρτατης αλήθειας. Ελαιόλαδο χρησιμοποιείται στη βασκανία, στα ξόρκια και στις λαϊκές δεισιδαιμονίες. Από ελαιόλαδο και αρωματικές ουσίες παρασκευάζεται το Άγιο Μύρο. Κρασί, ελαιόλαδο και αλεύρι χρησιμοποιείται στο Ευχέλαιο.<br><br>

Σε σπίτια του χωριού βάζουν φύλλο ελιάς στην πόρτα για το καλό, ή ακόμη κρεμούν φυλαχτά σε ελαιόδεντρα (ή γενικώς δέντρα με καρπούς) ώστε η σοδειά να αποδώσει. Στο νησί της Θάσου, για παράδειγμα, οι οικογένειες κρατούν ένα πολύ παλιό έθιμο που είναι το σπόρδισμα των φύλλων και γίνεται ως εξής: Κάθονται όλοι γύρω από το αναμμένο τζάκι, τραβούν την θράκα προς τα έξω και ρίχνουν γύρω στα αναμμένα κάρβουνα, φύλλα ελιάς, βάζοντας στο νου τους από μία ευχή, χωρίς να την πουν στους άλλους. Όποιου το φύλλο γυρίσει περισσότερο, εκείνου θα πραγματοποιηθεί και η ευχή του.
</p></td></tr>


<tr><td style="padding-top:10px; padding-left:25px;"><img src="theme/greyline.jpg"></td></tr>

<tr><td><img src="dummy.gif" height="5" width="1"></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><a href="javascript: openWindow('images/mageia_001b.jpg',710,477)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/mageia_001new.jpg" border="0"></a></td></tr></table></td></tr>
<tr><td><img src="dummy.gif" height="5" width="1"></td></tr>
<tr><td style="padding-top:10px; padding-left:25px;"><img src="theme/greyline.jpg"></td></tr>





<tr><td><p class="pagetitle">Περίεργα ζώα στα υπέρθυρα</p></td></tr>
<tr><td><p class="prologos">Συχνά, στα "μαρμαράκια" –φεγγίτες ή φωτοθυρίδες– επάνω από την κυρίως είσοδο και τα κεντρικά παράθυρα 
ενός σπιτιού απεικονίζονται, με αλληγορικό τρόπο, «ξεχωριστά» ζώα, όπως, μονόκεροι, άλογα με κέρατα ελαφιού και φτερωτά τετράποδα...</p></td></tr>

  <tr><td style="padding-top:8px; padding-left:25px;"><table align="left" cellpadding="0" cellspacing="0px">
  <tr><td valign="top"><img src="http://volax.gr/uploads/jimel/old_site/images/FAUST_003.jpg" border="0">
</td>
  </tr></table></td></tr>
<tr><td style="padding-top:20px; padding-left:25px;"><img src="theme/greyline.jpg"></td></tr>


<tr><td><p class="pagebody">
Από τον 6ο αιώνα ήταν διαδεδομένη η μεταξοσκωληκοτροφία και όπως αναφέρει ο Καιροφύλας στο βιβλίο του για την Τήνο 
[σελ. 120, 130], περί το 1675-1770, το μετάξι στο νησί έφερνε μεγάλο πλούτο. Έτσι δικαιολογείται και ο μεγάλος 
αριθμός από μουριές (σκαμνιές) στην Τήνο.<br><br>

Η βασική χρήση των υπέρθυρων, τα μαρμαράκια που λένε στο χωριό, άφηναν τα παλιά τα χρόνια, το απαραίτητο φως που 
χρειαζόταν για παραγωγή μεταξιού από τους μεταξοσκώληκες, αλλά πρωτίστως τοποθετούνται πάνω από τις εξωτερικές πόρτες, 
τα παράθυρα, αλλά και πάνω από τις εσωτερικές πόρτες του σπιτιού, ώστε να προσφέρουν φωτισµό και στα σκοτεινά δωµάτια 
(τα παραδοσιακά σπίτια έχουν λιγοστά και µικρά ανοίγµατα).<br><br>

Εκτός από τους πρακτικούς λόγους χρήσης τους, οι φεγγίτες αυτοί στόλιζαν το εξωτερικό του σπιτιού (στις επιφανείς οικογένειες 
έφεραν οικόσηµα-εµβλήµατα ενώ σε ορισµένα σπίτια δε συναντούµε καθόλου υπέρθυρα με κύριο λόγο γι’ αυτό την οικονοµική 
δυσχέρεια του ιδιοκτήτη, πράγµα που δηλώνει το κύρος που προσέθετε στον κάθε σπιτονοικοκύρη η ύπαρξή τoυς).<br><br>

Σιγά-σιγά με τον καιρό τα υπέρθυρα έφτασαν να αποτελούν υψηλά δείγματα λαϊκής τέχνης αφού η φαντασία, το μεράκι και η 
δεδομένη δεξιοτεχνία του λαϊκού Τηνιακού τεχνίτη έδινε θαύματα. Τα υπέρθυρα, όμως, φύλασσαν την οικογένεια µε τα ρητά, ζώα και 
σύμβολα που χαράσσονταν σ’ αυτά. Άλλωστε, σύµφωνα µε τη λαϊκή παράδοση η κύρια είσοδος του σπιτιού προσβάλλεται από δαιµόνια, 
και γι’ αυτό πρέπει να φυλάσσεται. <br><br>

Μέχρι και τις μέρες μας, τα σχέδια των εγχάρακτων μαρμάρινων υπέρθυρων πάνω από τις πόρτες των σπιτιών, είναι καλλιτεχνικά 
φτιαγμένα και παρουσιάζουν κάποια παραδοσιακά λαϊκά μοτίβα σε συγκεκριμένη διατάξη και σύμβολα για καλή τύχη και προστασία.<br><br>

Τα δυο καράβια (ένα δεξιά και ένα αριστερά) είναι η ευχή, στους διαμένοντες την οικία, "καλού ταξιδιού" για ολόκληρο τον 
βίο τους. Τα δύο κυπαρίσσια για μακροζωία, δύο άλογα (σύμβολα υπεροχής και αριστοκρατικής καταγωγής) δείγματα ευρωστίας 
και πλούτου κλπ. Ο δυαδικός αριθμός στα εγχάρακτα σύμβολα δεν ήταν μόνο συμπληρωματικός στην καλλιτεχνική αρτιότητα της 
χάραξης αλλά αναφερόταν και στο αντρόγυνο της οικίας ξεχωριστά: ένα κυπαρίσσι για τον κύριο και ένα για την σύζυγο. Μάλιστα, 
σε κάποια μαρμαράκια –όχι του χωριού– η κορυφή του ενός κυπαρισσιού, ελίσσεται τρυφερά γύρω από το σταθερό δεύτερο κυπαρίσσι 
που στέκει δίπλα, δείγμα ό,τι τα (προσδοκώμενα) βαθιά γεράματα του ζεύγους θα είναι γεμάτα αγάπη, φροντίδα και κατανόηση.<br><br>

Κάτι αντίστοιχο με την <em>πεντάλφα </em>είναι και τα σχέδια (δύο συνήθως) πενταπέταλων λουλουδιών που συχνά εικονίζονται στα μάρμαρα 
ως προστασία των γυναικών του σπιτιού. Σχέδια με μεγάλα λουλούδια στα μαρμαράκια των δωματίων των νεαρών κοριτσιών τονίζουν 
την χάρη και την αγνότητά τους.<br><br>

Σίγουρα πάντως, μεγαλύτερο καλλιτεχνικό ενδιαφέρον παρουσιάζουν κάποια περίεργα ζώα ή τέρατα που σκοπό έχουν να τρομάξουν 
το κακό ώστε να μην εισέλθει μέσα στην οικία και διαταράξει την γαλήνη των κατοικούντων ή ακόμη αυτά που εικονογραφούν τι 
κινδυνεύει να πάθει όποιος ή ότι πάει να πειράξει τους ένοικους:<br><br>

Σε δύο από τα μαρμαράκια του χωριού, διακρίνουμε, στο μεν πρώτο, ένα τεράποδο ζώο με ένα κέρατο που επιτίθεται με τα πόδια του 
σε ένα πουλί και στο δεύτερο δύο καβαλάρηδες με περικεφαλαία (στρατιώτες που υπερασπίζονται το σπίτι) και τουφέκια να βάλλουν 
εναντίον ενός δικέφαλου αετού (στο κέντρο). Το κάθε κεφάλι του αετού είναι στραμμένο σ' αυτόν που το σκοτώνει...<br><br>

Υπάρχει ακόμα ένα μαρμαράκι όπου εμφανώς προσπαθεί να εμφανιστεί ώς νεκροκεφαλή για να τρομάξει το κακό που παραμονεύει... 
Είναι χωρισμένο με γραμμή στο κέντρο για τα δύο τμήματα της νεκροκεφαλής. Κάτω η σιαγώνα με τέσσερα μικρά παραθυράκια για να 
σχηματιστούν τα δόντια, ενώ, το επάνω τμήμα έχει ένα παραθυράκι στο κέντρο –ως μύτη– και άλλα δύο στρογγυλά, δεξιά και 
αριστερά –σαν μάτια. Το μόνο σκαλιστό σημείο του είναι η πλεξούδα, περιμετρικά στην καμπύλη του υπέρθυρου, σαν μαλλιά, τα 
οποία λειτουργούν εμφατικά, αφού θέλουν να πείσουν και τον τελευταίο ότι αυτό που βλέπει είναι νεκροκεφαλή!
</p></td></tr>

<tr><td style="padding-top:10px; padding-left:25px;"><img src="theme/greyline.jpg"></td></tr>

<tr><td><img src="dummy.gif" height="5" width="1"></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px">
 <tr><td style="padding-right:8px;"><a href="javascript: openWindow('images/FAUST_04b.jpg',710,535)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/FAUST_04.jpg" border="0"></a></td>
 <td style="padding-right:8px;"><a href="javascript: openWindow('images/FAUST_05b.jpg',710,550)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/FAUST_05.jpg" border="0"></a></td>
 <td style="padding-right:8px;"><a href="javascript: openWindow('images/FAUST_06b.jpg',710,535)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/FAUST_06.jpg" border="0"></a></td>
 <td style="padding-right:8px;"><a href="javascript: openWindow('images/FAUST_07b.jpg',710,535)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/FAUST_07.jpg" border="0"></a></td></tr></table></td></tr>
<tr><td><img src="dummy.gif" height="5" width="1"></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>

<tr><td><p class="pagetitle">Φυλαχτό - μάτιασμα </p></td></tr>
<tr><td><p class="prologos">Πολλοί κάτοικοι είχαν φυλαχτά, με πιο διαδεδομένο τον σταυρό αλλά και τις μπλέ χάντρες για το μάτιασμα. Ελάχιστες γυναίκες –τα παλαιά χρόνια– είχαν αντί φυλαχτού 
προγονικά δαχτυλίδια κλεισμένα μέσα σε μικρά ασημένια κουτάκια (από την Κωνσταντινούπολη) στον μπουφέ τους σπιτιού τους ή κοντά στην κρεββατοκάμαρά τους.</p></td></tr>

<tr><td style="padding-top:8px; padding-left:25px;"><table align="left" cellpadding="0" cellspacing="0px">
<tr><td valign="top"><img src="http://volax.gr/uploads/jimel/old_site/images/Fylaxto_001.jpg" border="0"></td></tr></table></td></tr>
<tr><td style="padding-top:20px; padding-left:25px;"><img src="theme/greyline.jpg"></td></tr>

<tr><td><p class="pagebody">
Φυλαχτό ονομάζεται ένα αντικείμενο κυρίως με ιδιαίτερο χρώμα (το μπλέ ήταν ένα χρώμα που δεν το παράγει η φύση) ή ασυνήθιστο σχήμα και το οποίο περιέχει ή αποτελείται από διάφορα υλικά, όπως χόρτα, πέτρες, αποξηραμένα έντομα, μέταλλα, επιγραφές, ιερά λόγια και σχέδια, βότανα, σύμβολα, παραστάσεις, αριθμούς, ονόματα, μαλλιά, προσωπικά αντικείμενα, λιβάνια, χάντρες, λουλούδια, υγρά, σπόρους, κεριά, υφάσματα, έλαια, μπαχαρικά και τόσα άλλα... <br><br>

Πολλοί κάτοικοι είχαν φυλαχτά, με πιο διαδεδομένο τον σταυρό ή και κάποιες χάντρες για το μάτιασμα. Το μάτιασμα το έπαιρναν στα σοβαρά οι περισσότεροι κάτοικοι ακόμη και για τα ζώα: «Για το ξεμάτιασμα των ζώων ο θεραπευτής ρίχνει αγιασμό σε ένα κόσκινο και αγιάζει το ζώο λέγοντας: «Κόσκινο να κοσκινίση κι η αγελάδα ν' αθαρμίσει ή Κόσκινο να κοσκινίση κι η αρνάδα ν' αθαρμίσει». <font class="pagebodygreen">[Δώριζας, Τήνος Δ', σελ. 706]</font><br><br>

Η δεισιδαιμονική πίστη στο κακό μάτι είναι αρχαία και ευρέως διαδεδομένη. Η προέλευσή της είναι ομιχλώδης αν και μπορεί να έχει τις ρίζες της στον φόβο για το άγνωστο ή κάποιο άλλο κοινωνικό ζήτημα. Μπορεί όμως να βασίζεται σε μια post hoc συλλογιστική. Για παράδειγμα, περνάει ένας άγνωστος και μετά αρρωσταίνει ένα παιδί ή καταστρέφονται οι σοδειές. Διάφορες τελετουργίες έχουν αναπτυχθεί για να καταπολεμήσουν τα αποτελέσματα του ματιάσματος όπως το να "διαχέεις" τους επαίνους (ώστε να μην συγκεντρώνται σε ένα άτομο), το να φτύνεις το πέτο σου, το να αποστρέφεις το βλέμμα σου από τους ξένους κλπ. Η πίστη στο κακό μάτι είναι ιδιαίτερα δημοφιλής στην Μεσόγειο και στο Αιγαίο, όπου αποτρεπτικά φυλαχτά πωλούνται σαν προστασία ενάντια στο κακό μάτι.<br><br>

Οι Τηνιακοί χρησιμοποιούν δεισιδαιμονικές πρακτικές σε σχέση με τα αποτελέσματα της επιρροής του «κακού ματιού». Ο Μαρκάκης Ζαλλώνης γράφει (1809): <em> «Συμφωνούν μεταξύ τους, όταν μιλούν για την καλοσύνη και για την ομορφιά κάποιου, είτε έμψυχου είτε άψυχου, να προσθέτουν σε οποιαδήποτε γλώσα "ο θεός να το φυλάει". Οι Έλληνες λένε φτύνοντας πάνω στο αντικείμενο που επαινούν "να μην βασκαθεί" ή "μάτι να μην το πιάσει". Οι Τούρκοι, που υποτάσσονται σ' αυτή την πρακτική δεν παραλείπουν να πουν σε παρόμοια περίσταση "mashallah!" [...] Γι αυτό καταφεύγουν στο σκόρδο και στο θαλασσί χρώμα.Οι πλούσιοι στηρίζουν σε επάργυρο πλαίσιο μια μπλε πέτρα οποιουδήποτε είδους και ένα δόντι σκόρδου, που κρεμνούν στο καπέλο που φοράει συνήθως το παιδί. Οι φτωχοί αρκούνται σ' ένα κομμάτι γυαλί μπλέ ή σ' ενα δόντι σκόρδο, που δένουν στο καπέλο τους. Αυτές οι συνήθειες (με τα φυλαχτά) δεν υπάρχουν μόνο στην Τήνο αλλά σε όλη την Ανατολή». </em><br><br>

Οι διάφοροι εφημέριοι, κατά καιρούς, αναφερόντουσαν στις προλήψεις και τις δεισιδαιμονίες. Ο π. Ρόκκος Ψάλτης καταγράφει τι έλεγε (με ειρωνικό ύφος) ο  Δον Γιώργης, μια Κυριακή στην ομιλία του, στην εκκλησία: «Λέτε, μαρέ, πως όποιος είναι ματιασμένος, για να ξεματιαστεί πρέπει να βάλετε γαρύφαλλο σε κάρβουνα αναμμένα και όταν αυτό σκαρνάρει, τότε βεβαιώνεστε πως το όντι ήταν ματιασμένος. Μαρέ σεις, δε βαν'τι βελάνοι στα κάρβουνα, να σας βγάλουν μια και καλή τα μάτια σας!»... <font class="pagebodygreen">[Τηνιακά Μηνύματα, αρ. 186, Μάρτιος 1995]</font><br><br>

Σήμερα, πολλά σπίτια –παλιά και νέα– έχουν τέτοια φυλαχτά: κάποτε ζωγραφισμένα «μάτια» για το μάτιασμα στο κουτί της ΔΕΗ, σε πόρτες και τοίχους, κάποτε ως γαλάζιες χάντρες που κρέμονται κοντά στην πόρτα εισόδου και κάποτε στις γλάστρες των αυλών όπου τοποθετούνται μικρά βότσαλα ή πέτρες βαμμένα μπλέ (από την μπογιά που βάφονται τα πορτοπαράθυρα)...

</p></td></tr>

<tr><td style="padding-top:10px; padding-left:25px;"><img src="theme/greyline.jpg"></td></tr>

<tr><td><img src="dummy.gif" height="5" width="1"></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px">
 <tr><td style="padding-right:8px;"><a href="javascript: openWindow('images/Fylaxto_002.jpg',490,650)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/Fylaxto_002b.jpg" border="0"></a></td>
 <td style="padding-right:8px;"><a href="javascript: openWindow('images/Fylaxto_003.jpg',490,650)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/Fylaxto_003b.jpg" border="0"></a></td></tr></table></td></tr>
<tr><td><img src="dummy.gif" height="5" width="1"></td></tr>

<tr><td style="padding-top:10px; padding-left:25px;"><img src="theme/greyline.jpg"></td></tr>

<tr><td><p class="pagetitle">Το πέταλο </p></td></tr>
<tr><td><p class="prologos">Σε κάποιους σταύλους του χωριού, θυμόμαστε στα μέσα της δεκαετίας του '80, έβρισκες –σαν γούρι–ένα κρεμασμένο πέταλο στην αριστερή πλευρά της εισόδου...</p></td></tr>

<tr><td style="padding-top:8px; padding-left:25px;"><table align="left" cellpadding="0" cellspacing="0px">
<tr><td valign="top"><img src="http://volax.gr/uploads/jimel/old_site/images/FAUST_08.jpg" border="0"></td></tr></table></td></tr>
<tr><td style="padding-top:20px; padding-left:25px;"><img src="theme/greyline.jpg"></td></tr>

<tr><td><p class="pagebody">
Η παραπάνω φωτογραφία είναι από πόρτα αποθήκης στην Ξυνάρα, όμως, στα μέσα της δεκαετίας του '80 υπήρχαν και στο χωριό μας κάποια «σταύλα» τα οποία είχαν στην είτε στο κέντρο επάνω είτε στην αριστερή πλευρά της εισόδου ένα κρεμασμένο πέταλο –όχι τόσο για να απομακρύνει τα κακά πνεύματα–αλλά για να διώξει τις ασθένειες από τα ζώα, τα οποία και αποτελούσαν το σημαντικότερο περιουσιακό στοιχείο των χωρικών.<br><br>

Γενικά, το πέταλο του αλόγου θεωρείται σα σύμβολο ευτυχίας και προφυλακτικό από το κακό μάτι. <br> 
Η μύθος λέει ότι το άλογο που το φόραγε είχε μαγικές ιδιότητες και ότι «είναι σίδερο κρύο και γι' αυτό δεν μπορούν να το περάσουν 
οι μάγισσες». Οι κάτοικοι του οικήματος ήταν "σιδερένιοι" και όποιος είχε κακό σκοπό και ήθελε να περάσει μέσα στο σπίτι τους 
έπρεπε να γνωρίζει τον Όμηρο που έλεγε ότι «οι πύλες της Κόλασης είναι σιδηρές». Εξάλλου, όλα τα μεταλλικά αντικείμενα είτε 
κόβουν (ψαλίδια) είτε τρυπούν (βελόνες) είτε κομματιάζουν ή λαξεύουν (μαχαίρια και σπαθιά) διαθέτουν τις ίδιες ιδιότητες.<br><br>
 
Η επιστημονική όμως εξήγηση είναι ότι απ’ τη στιγμή που εφευρέθηκε το πέταλο το ζώο στηρίζεται πιο σταθερά και έτσι αποδίδει 
περισσότερη μυϊκή δύναμη, άρα προσφέρει μεγαλύτερο έργο. Έχουμε λοιπόν καλύτερο όργωμα, άρα καλύτερη σοδιά και περισσότερη 
ευτυχία από αυτόν που το ζώο του δεν έχει πέταλο. Έτσι έμεινε και το «πάρε κανένα πέταλο», συμβουλή σε αυτούς που τους έδερνε 
ή κακοτυχία ή κακοδαιμονία.
</p></td></tr>

<tr><td style="padding-top:10px; padding-left:25px;"><img src="theme/greyline.jpg"></td></tr>



<tr><td><p class="epilogos">
<b>Leopold Dustal,</b> 20.05.2010 	
</p></td></tr>

<tr><td><p class="pagetitle">Πέτρες και μαγεία</p></td></tr>
<tr><td><p class="prologos">Η ενέργεια, οι δυνάμεις και η χρήση των διαφόρων λίθων και κρυστάλλων, ήταν η βάση της Αλχημίας. 
Από  τον θεό Ήφαιστο ή τον μυημένο Ορφέα «του πρώτου διδάξαντος περί τούτων», μέχρι σήμερα, όλοι ενδιαφέρονται γι αυτή τη γνώση.
 Τα διάφορα σπάνια βιβλία, τα Λιθικά, υπάρχουν σε βιβλιοθήκες σε όλο τον κόσμο. Οι πέτρες της Βωλάξ βρίσκονται μόνο στην Τήνο...</p></td></tr>

  <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Vulcan.jpg" border="0"></td></tr></table></td></tr>
<tr><td style="padding-top:20px; padding-left:25px;"><img src="theme/greyline.jpg"></td></tr>


<tr><td><p class="pagebody">
Προϊόν της ανατολής, που με τις κατακτήσεις του Αλέξανδρου πέρασε στον κόσμο των ελληνιστικών χρόνων, η αλχημία βρήκε γόνιμο έδαφος στην 
αρχαιότητα, και στη σκέψη των στοχαστών της και στα λαϊκά στρώματα. Εκ των υστέρων, δεν άργησε να αποκτήσει ακόμη αρχαιότερο παρελθόν, 
μια και πατέρας της θεωρήθηκε ο Ήφαιστος, ο Μέγας Εργάτης. <br><br>

Στην ελληνική μυθολογία ο Ήφαιστος είναι ο θεός της φωτιάς και της μεταλλουργίας. Γεννήθηκε άσχημος και παραμορφωμένος, τόσο που η ίδια 
η μητέρα του, η Ήρα, τον πέταξε από τον Όλυμπο από τη ντροπή της. Ο θεός-βρέφος έπεσε στη θάλασσα, όπου τον περισυνέλεξαν η Θέτις και η 
Ευρυνόμη, οι οποίες τον ανέθρεψαν για εννέα χρόνια. Μόλις μεγάλωσε, ο θεός έστησε αμέσως το πρώτο του σιδηρουργείο στο βυθό του Αιγαίου, 
σφυρηλατώντας εκεί όμορφα αντικείμενα για τις δύο αυτές θεότητες.<br><br>

Μια μέρα, η Ήρα, ζηλεύοντας τα κοσμήματα της Θέτιδας, ρώτησε επίμονα τη Νηρηίδα για την προέλευσή τους και, όταν ανακάλυψε ότι τα είχε 
φιλοτεχνήσει ο γιος που η ίδια είχε περιφρονήσει. Έτσι, πήγε, τον πήρε μαζί της και τον ξανάφερε στο όρος των θεών. Εκεί, του προσέφερε 
ένα σιδηρουργείο με 20 φυσερά και του έδωσε για σύζυγο την πανέμορφη Αφροδίτη.<br><br>

Στο έργο του Σωκράτους και Διονυσίου Περί Λίθων, έργο που αποδίδεται στον Δαμιγέρωντα, η σύζυγος του Ήφαιστου φοράει κόσμημα από χρυσάφι: 
«Λίθος χρυσόλιθος• ὑγρός, διαυγής, διαφαής, χρυσίζων διαφανής• οὗτος φορούμενος κοσμίους ποιεῖ καὶ ἀγαθοὺς ταῖς γνώμαις, μάλιστα δὲ ταῖς 
γυναιξὶ φορεῖν συμφέρει• ἐπιχάρασσε οὖν Ἀφροδίτην καὶ τελέσας ἔχε• ποιεῖ δὲ πολλὴν χάριν».<br><br>

Το όνομα του Ηφαίστου δόθηκε στα Ηφαίστεια όρη, τα γνωστά σήμερα στη γεωλογία ως ηφαίστεια, που με τη σειρά τους βάπτισαν και ολόκληρο
 κλάδο της, την Ηφαιστειολογία. Είναι προφανές το γιατί οι άνθρωποι φαντάζονταν ότι κάτω από ένα βουνό που έβγαζε καπνό, φωτιά και 
 επιπλέον βροντώδεις ήχους είχε το σιδηρουργείο του ένας θεός. Για τον ίδιο λόγο, εκτός από το Μόσχυλο (που επί αιώνες εξέπεμπε 
 αναθυμιάσεις), άλλες εκδοχές θέλουν το σιδηρουργείο του Ηφαίστου να «υποκρύπτεται» σε άλλα ηφαιστειογενή μέρη, όπως στην Αίτνα
  και στον Βεζούβιο. Αντίστοιχος θεός στην ρωμαϊκή μυθολογία είναι ο Vulcanus, ο οποίος είχε τέτοια αποδοχή που εορταζόταν κάθε 
  χρόνο στις 23 Αυγούστου, ημέρα που ονομάστηκε προς τιμήν του Volcanalia.<br><br>

Οι ξεχωριστές πέτρες που προέκυπταν από ηφαιστειογενή πέτρωματα –όπως τα βράχια της Βωλάξ– είχαν κάτι το θεϊκό. Σταδιακά, όλες οι 
πέτρες είχαν ιδιαίτερες δυνάμεις, έτσι στο επίκεντρο του αλχημιστικού σύμπαντος βρέθηκαν τα ορυκτά, και ενέπνευσαν διαφόρων ειδών 
απόκρυφα εγχειρίδια με τον τίτλο Λιθικά, που περιέγραφαν τις μαγικές δυνάμεις των λίθων. Είναι γνωστό πως οι πολύτιμοι λίθοι ήταν 
ιερό φυλαχτό για τους Ινδούς και τους Χαλδαίους, αλλά και τα ορυκτά στο σύνολό τους δεν είχαν λίγες ιδιότητες: κατά περίσταση,
 μπορούσαν να απομακρύνουν θηρία και φίδια, να εξασφαλίσουν πολεμικές νίκες και ερωτικές επιτυχίες, και γενικά να ξορκίσουν κάθε κακό.<br><br>

Λόγω της μεγάλης τους δημοτικότητας, πολλά αρχαία Λιθικά συνδέθηκαν με το όνομα του Πυθαγόρα, του Πλάτωνα και του Αριστοτέλη, όμως το 
θέμα απασχόλησε και συγγραφείς σαν τον Διόνυσο τον Περιηγητή, συγγραφέα ενός ομώνυμου, χαμένου πια έργου, και τον Πλίνιο, που κατέγραψε 
στο Naturalis Historia πολλές σχετικές δοξασίες...<br><br>

Τον 7ο αι. ο Θεοφύλακτος Σιμοκάττης, συνεχιστής μιας σχεδόν αδιάσπαστης αλχημιστικής παράδοσης συντάσσει, με πηγή τον Αιλιανό και
 με μορφή πλατωνικού διαλόγου, ένα πολύ παράξενο έργο που επιγράφεται Περί Διαφόρων Φυσικών Απορημάτων και της Επιλύσεως Αυτών. Εδώ, 
 εκτός από τις παράδοξες και θαυμαστές διηγήσεις που ενσωματώνει, ο Σιμοκράττης δεν διστάζει να θέσει και σαφώς αλχημιστικά 
 προβλήματα, όπως: «διατί ο αδάμας δεν καίεται από το πυρ» ή «διατί υπομαλάσσει τον αδάμαντα αίμα τράγειον».<br><br>

Τον 11ο αι., ο μεγάλος βυζαντινός λόγιος και φιλόσοφος Μιχαήλ Ψελλός (1018-1078) επανέρχεται στο θέμα με μια ειδική πραγματεία Περί Λίθων Δυνάμεως. Στον Ψελλό αποδίδεται επίσης μια αμφισβητούμενη επιστολή στον τότε Πατριάρχη Μιχαήλ Κηρουλλάριο, με θέμα το αιώνιο πρόβλημα των αλχημιστών: τη μεταλλαγή απλών μετάλλων σε χρυσάφι. Ο ίδιος όμως, σε μιαν άλλη επιστολή του, όπου παραθέτει καταιγιστικά μαγικές γνώσεις –π.χ. «εικών και τύπος διαβιβάζει την ενέργειαν της μαγείας προς το αρχέτυπον»– διευκρινίζει κατηγορηματικά: «[...] εμοί δε ουδέν των αρρήτων δια την της ψυχής πολυπραγμοσύνην ηγνόηται, και τας μεν μεθόδους απάντων συνέλεξα, ουκ εχρησάμην δε ουδεμιά των αρρητουργιών».
</p></td></tr>


<tr><td style="padding-top:10px; padding-left:25px;"><img src="theme/greyline.jpg"></td></tr>


<tr><td><p class="epilogos">
<b>Ιρανόν,</b> 26.03.2010 	
</p></td></tr>

 

<tr><td><br></td></tr>

</table>
</td>

		<table cellpadding="0" cellspacing="0" align="center" width="868">
			<tr>
				<td height="40" bgcolor="000000" align="left">
					<p class="bodydata2">Copyright © Leopold Dustal, 2010 - Saved for preservation</p>
				</td>
			</tr>
		</table>
	</body>
</html>

