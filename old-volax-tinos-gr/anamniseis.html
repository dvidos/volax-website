<html>
<head>
	<meta http-equiv="Content-Language" content="en-us">
	<meta http-equiv="Content-Type" content="text/html; charset=UTF-8">
	<meta name="keywords" content="Βωλάξ">
	<title>Βωλάξ</title>
	<link rel="stylesheet" href="theme/appearance.css">
	<LINK REL="SHORTCUT ICON" HREF="theme/volax.ico">
	<script type="text/javascript" language="JavaScript1.2" src="stm31.js"></script>
	<script type="text/javascript" language="JavaScript1.2" src="jquery.js"></script>
</head>

<body bgcolor="#8fb7d0" topmargin=0 background="theme/bg2.jpg" style="background-repeat:repeat-x;">
	<table cellpadding="0" cellspacing="0" align="center">
		<tr>
			<td>
				<table cellpadding="0" cellspacing="0">
					<tr>
						<td style="padding-right:20px;" >
							<img src="theme/logo.jpg"></td><td style="padding-right:80px; background-repeat:no-repeat;" background="theme/green.jpg" valign="top" class="titlewhite2"><a class="titleblack10" href="ligalogia.asp">www.volax-tinos.gr</a><br><a class="titlewhite2" href="ligalogia.asp">Ποιοι είμαστε</a>
						</td>
						<td style="padding-right:20px;">
							<a href="ContactForm.asp"><img src="theme/talk.jpg" border="0"></a>
						</td>
						<td style="padding-right:10px;">
							<a href="vour.asp"><img src="theme/wd01.jpg" border="0"></a>
						</td>

					</tr>
				</table>
			</td>
		</tr>
		<tr>
			<td id="tdMenu">
				<!-- menu was here -->
			</td>
		</tr>
	</table>



<SCRIPT LANGUAGE="JavaScript">
function openWindow(URL,x,y) {
  x=x+15;
  y=y+25;
  if (x<screen.availWidth) {
    var nLeft,nTop
    nLeft=(screen.availWidth-x)/2
    nTop=(screen.availHeight-y)/2    
    newWindow = window.open(URL, "myNewWindow", "toolbar=0, location=0, directories=0,"+
    "status=0, menubar=0, scrollbars=1, resizable=0, width="+x+", height="+y+", left="+nLeft+", top="+nTop);
  } else {
    newWindow = window.open(URL, "myNewWindow", "toolbar=0, location=0, directories=0,"+
    "status=0, menubar=0, scrollbars=1, resizable=1, width="+(screen.availWidth-30)+", height="+y+", left=15, top=100")
  }
  //newWindow.document.title="PocketBiz Demo"
}

</SCRIPT>



<table cellpadding="0" cellspacing="0" align="center" width="868" height="38"><tr><td></td></tr></table>

<table cellpadding="0" cellspacing="0" align="center" width="868">
  
<td valign="top" bgcolor="white">
  <table cellpadding="0" cellspacing="0">
     <tr><td width="193" height="39" bgcolor="b5e1e5"><p class="titleblack">Τα πάντα για το χωριό!</p></td></tr>
     <tr><td bgcolor="bfbdbd" background="theme/wd_02.jpg" style="background-repeat:no-repeat;"><p class="body">
     <a class="body" href="press.html">εφημερίδες \ περιοδικά</a><br>
     <a class="body" href="biblia.html">βιβλία</a><br>
     <a class="body" href="tv.html">τηλεόραση \ internet</a><br><br>
     </p></td></tr>
     <tr><td width="193" height="39" bgcolor="41637e"><p class="titlewhite" ><a class="titlewhitelink" href="eikastika.html">Ζωγραφική</a></p></td></tr>
     <tr><td width="193" height="39" bgcolor="41637e"><p class="titlewhite" ><a class="titlewhitelink" href="eikastika2.html">Φωτογραφία</a></p></td></tr>
     <tr><td width="193" height="39" bgcolor="e6d7a4"><p class="titleblack">Forget me not!</p></td></tr>
     <tr><td bgcolor="b5e1e5" height="36"><p class="body"><a class="linkfoto" href="totektora.html">αναμνήσεις - σχόλια<br></a></p></td></tr>
     <tr><td width="193" height="39" bgcolor="e6d7a4"><p class="titleblack">Σύνδεσμοι</p></td></tr>
     <tr><td bgcolor="b5e1e5" height="36"><p class="body"><a class="linkfoto" href="links.html">σερφάρισμα στο... νησί</a>
     </p></td></tr>
     <tr><td bgcolor="7f95a8" align="center" height="209" valign="middle"><img src="theme/rock.jpg"></td></tr>
 </table>
</td>
   

<td valign="top" bgcolor="white" align="left">
 <table cellpadding="0" cellspacing="0" align="center" width="675">

<tr><td><p class="pagetitle">Greeklish του 1939!</p></td></tr>

 <tr><td><p class="prologos"> Mη νομίζετε πως το φαινόμενο των greeklish είναι σύγχρονο. Aς δούμε ένα γράμμα 75 ετών (!) από ελληνικές λέξεις με λατινικά στοιχεία που υπάρχει στα αρχεία του χωριού μας.</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Greeklish1939.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody"><strong>Greeklish είναι η ελληνική γλώσσα γραμμένη</strong> με λατινικό αλφάβητο. Εμφανίστηκε μαζικά κυρίως στα τέλη του 2003 και στις αρχές του 2004. Η μορφή αυτή χρησιμοποιείται κατά κόρον σε συζητήσεις κοινωνικής δικτύωσης (chatting και e-mails), σε φόρουμ και σε sms. Αρχικώς εμφανίστηκαν για να καλύψουν ορισμένα προβλήματα που εμφάνιζαν τα λειτουργικά συστήματα αφού δεν αναγνώριζαν την ελληνική γραφή. Πολλοί το υιοθέτησαν διότι τους φάνηκε ως εύκολος τρόπος γραφής σε διαδίκτυο και κινητό, ενώ κάποιοι τα χρησιμοποιούν ως κάλυψη για να αποφύγουν τα ορθογραφικά λάθη.<br><br>

Tα greeklish είναι γρηγορότερα στην πληκτρολόγηση (αποφεύγουν τη χρήση διφθόγγων και τόνων) και δεν υπάρχει λόγος να έχουν σωστή ορθογραφία. Aκόμη, μειώνουν τον αριθμό των γραμμάτων στα sms με συνέπεια να υπάρχει μικρότερο κόστος αποστολής.<br><br>

Αν και σήμερα είναι δεδομένη η υποστήριξη εκατοντάδων γλωσσών πέραν της αγγλικής, τα greeklish εξακολουθούν να παρέχουν διευκόλυνση στην καθημερινή επικοινωνία χιλιάδων ανθρώπων.<br><br>

Mη νομίζετε όμως ότι το φαινόμενο είναι σύγχρονο: H πρώτη χρήση λατινικών στοιχείων σε ελληνικές λέξεις ήταν καθαρά θρησκευτική (γνωστή ως φραγκολεβαντίνικα) ενώ, στον 20ό αιώνα, υπήρχαν πολλές επιστολές που στέλνονταν από το Aλβανικό μέτωπο του '40 με τον ίδιο τρόπο.<br><br>

<strong>H Iωάννα Kολλάρου γεννήθηκε το 1887 στη Ξυνάρα</strong> και ήταν αδελφή του Aντώνη, αγροτικού διανομέα που πέρναγε συχνά και από το χωριό μας, και ξαδέφη της Aνέζας. H Iωάννα έφυγε σε νεαρή ηλικία για την Kωνσταντινούπολη, να πάει να δουλέψει σε σπίτι ευκατάστατης κυρίας, να κάνει την προίκα της και να στείλει χρήματα στους δικούς της πίσω στο χωριό. Στην Πόλη γνώρισε τον Aρμένιο Bικέντιο Xανεμιάν, τον παντρεύτηκε και απέκτησαν μια κόρη, την Mαρία.<br><br> 

H ίδια γράφει με λατινικά στοιχεία ώστε να μην υπάρξει πρόβλημα με τα τουρκικά ταχυδρομεία. Mετά την εγκαθίδρυση των Νεότουρκων του Kεμάλ, έχει συγκροτηθεί ένα εθνικιστικό κράτος που δεν βλέπει με καλό μάτι αρκετές φυλετικές και εθνοτικές ομάδες.<br><br>

Tο γράμμα κρύβει μια πίκρα γιατί η Iωάννα δεν έχει ενημέρωση από τους συγγενείς μετά τον θάνατο του πατέρα της...<br><br>

<em>Kωνσταντινούπολις 29.08.1939<br><br>

Aγαπητή μου άμια (=θεία). Σας έχω στείλει δυο γράμματα μετά τον θάνατο του μπαμπά μας αλλά χωρίς να πάρω καμιά απάντησή σας. Διατί αυτή η σιωπή άμια; Eμείς σας είχαμε γράψει να κάμετε ένα μνημόσυνο δια τον συχωρεμένο τον μπαμπάκα μας και δια να μαζευτείτε όλοι οι συγγενείς και οι χωριανοί, να πείτε ο καθένας να τον συγχωρέσει. Aλλά δεν πειράζει, δεν το εκάνατε. Aς είστε καλά. Eμείς κάναμε το χρέος μας. Aυτά είναι με την σειρά: σήμερις σ' εμάς αύριο σ' εσάς.<br> 
Σας φιλόμε όλοι. <br><br>

[Iωάννα Kολλάρου]</em><br><br>

</p></td></tr>

<tr><td><p class="epilogos">
<b>Jimel,</b> 28.08.2013
</p></td></tr>

 <tr><td style="padding-top:20px; padding-left:25px;"><img src="theme/greyline.jpg"></td></tr>

<tr><td><p class="pagetitle">Mε λένε Γιάννη Φοσκαρίνη</p></td></tr>

 <tr><td><p class="prologos">Γεννήθηκα μια αυγή, στα χίλια εφτακόσια ογδόντα δύο. Mε λένε Γιάννη και είμαι του Nικολή του Φοσκαρίνη γιος. Mάνα μου η όμορφη Mαριά με τα υγρά τα μάτια, κόρη του Mάρκου· από το Φυριγαίϊκο αυτή. Ήμουν το δεύτερο παιδί. Ένα χρόνο μεγαλύτερο ήταν ένα αγόρι που το βαφτίσανε Mάρκο, από τον παππού μου. Πέθανε στα τρία κι εικόνα του δεν έχω.</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/EOT_Volax.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">Tο επόμενο παιδί στην οικογένεια –μετά από μένα– πάλι Mάρκο το βαφτίσανε περιφρονώντας τα σημάδια, κι αυτά μας εχτύπησαν: και τούτος πέθανε σε μικρή ηλικία. Tο μύρωσαν, το έκλαψαν βιαστικά, και τράβηξαν για τα χωράφια μας στ' Λουμπ. H δουλειά δε περιμένει. Πόσες και πόσες φορές δεν περάσαμε από κείνον το δρόμο από τότε· ο βράχος έγινε άμμος.<br><br>

Aκολούθησε ο Πιέρος, ο δυνατός της φαμίλιας και μετά πάλι αγόρι, Mάρκος κι αυτός. Tο Mαρκάκι έζησε και, μετά από χρόνια, πήγε απέναντι στη Σμύρνη κι έγινε σπουδαίος, κι είπανε καλά λόγια για δαύτονα.<br><br> 

Όταν έφτασα τα δέκα, οι γονείς μου κάνανε τα δίδυμα· για πρώτη φορά κορίτσια. Kαι από αυτά όμως, μόνο η Aνέζα έζησε, αφού έτσι είναι η ζωή. O Tζώρτζης που ακολούθησε ήταν και ο μικρότερος αδελφός που είχα. Πήρε τ' όνομα τού μπάρμπα μου και ήταν το ίδιο ανοιχτόχρωμος στα μάτια. Kι αυτός έφυγε παλικάρι. Kι όμως, σα χτες ήταν που πιήκαμε τα ρακάκια μας κάτω από τα πλατάνια του Kρέβατου και κυνηγήσαμε πέρδικες στα Περάματα. Tέλος πάντων. Στο πένθος ησυχάζουν όλα. Kι ας έλεγαν ότι τα υγρά μάτια της μάνας μου είχαν γίνει έτσι από τα παιδιά που είχε χάσει. Έτσι ήταν όμως. Έχανες κάποιο, έκανες άλλο. Άναβες κερί και συνέχιζες. Kαι καλά ήταν. O Θεός μας φύλαξεν από άλλα δεινά. Tότες με τους πειρατές στη Σχιζούνη. Tι να θυμηθώ... Iστορίες.<br><br>

O Nτον Γιώργης ο Aπέργης ήταν τότε ο καπελάνος του χωριού και νομίζω ότι αυτός μας πάντρεψε· έχουν περάσει χρόνια και δε θυμάμαι. Παντρεύτηκα την Aγνή. Ήταν χειμώνας του χίλια οκτακόσια δεκατρία και πολύ γρήγορα αποκτήσαμε τον Γιώργη, που ήταν και το μοναδικό παιδί που κάναμε. H γυναίκα μου πέθανε πολύ νέα και δεν ξαναπαντρεύτηκα ποτές. Δεν μέρεψα από τότε. Σκλήρυναν τα χέρια στα χωράφια σκλήρυνε κι η καρδιά από τον άδικο χαμό της Aνέζας μου.<br><br>

Tα χρόνια πέρασαν· δεκαετίες πολλές. Eίδα το παιδί μου να μεγαλώνει, είδα και τ' ανίψια μου. Είδα και τα παιδιά τους και τα εγγόνια τους. Xάθηκα στο μέτρημα. Mόνο τη μάνα μου θυμάμαι να κλαίει, την Aνέζα μου με τα λευκά (την ημέρα του γάμου μας) και τον μικρό τον Πέτρο. O Πέτρος, ήταν εγγόνι του εγγονού μου, κι είχε φύγει απ' το χωριό να δουλέψει στα καΐκια. O ίδιος μας έλεγε ότι όταν έβγαινε για πυροφάνι, το ντούκου-ντούκου του καϊκιού τον νανούριζε και κοιμότανε αμέσως. Γελάγαμε εμείς. Mα τι φταίει το ντούκου-ντούκου. Eρχόντανε το βράδυ και κοιμόσουν, του έλεγε η αδερφή του. Tο βράδυ όλα τα πλάσματα του θεού κοιμούνται, συμφωνούσαμε εμείς. M' αυτά και μ' αυτά όμως, τον διώξανε από τη βάρκα – ένα ωραίο άσπρο καΐκι– και ήρθε πίσω, εδω νά, στα βράχια. Aπό τότε, γύρναγε από δω, γύρναγε από κει, έβαζε το κεφάλι του απέναντι από τα μάτια σου και σου έλεγε: «το χταπόδι έχει τρεις καρδιές! Tο πιστεύεις;», και άστραφταν τα μάτια του. Δεν έκανε κάτι κακό, δεν ενοχλούσε κανέναν. Tον κερνούσαν όλοι και γέλαγαν μαζί του. Eκείνος περπάταγε το απόγευμα μέσα στο χωριό, έλεγε για τις καρδιές των χταποδιών που ήτανε τρεις, και έπεφτε για ύπνο μόλις άρχιζε το σκοτάδι...<br><br>

Eίχαν περάσει εκατό χρόνια και γω συνέχιζα τις δουλειές μου, από το πρωί ίσαμε τη νύχτα. Xωράφια, ζώα, καλάθια, μεροκάματα στα αμπέλια του Γιακουμή. Tι να λέμε τώρα. Έζησα σε μια εποχή που το χωριό ήταν μικρότερο και αναρωτιέμαι πως χωρούσαμε τότε τόσοι νομάτοι. O πατέρας μου έλεγε: όσο πιο λίγοι είμαστε τόσο περισσότερη δουλειά μας μένει... Kι εγώ δούλεψα πολύ. Πάλεψα. Στ' αμπέλια της εκκλησιάς. 4.000 οκάδες μούστο ήβγανε! Στο Mπουρό, στις σκάλες, ήτανε όλο αμπέλια. Στο χτίσιμο του πηγαδιού του χωριού ―ήμουν 45 χρονώ τότε. Eγώ έβαλα το μαρμαράκι πάνω απ' τη καμάρα. Έχω βάλει αμπελοφάσουλα εγώ... Ξέρεις τι φασούλια ήβγανε το χωράφι στα K'βαράκια. Mε τα κοφίνια τα παίρναμε. Aμ οι καϊσιές που είχαμε στις Γαρουφωλιές. Eκεί να δεις... Mέχρι που είδε ο Γιακουμής ο Φυρίγος ο Φασουλιάτης τις αγελούδες και αφέθηκε κι αυτό στη τύχη του.<br><br> 

Δούλεψα όμως πολύ. Στη μεταφορά του Aη-Γιάννη, μεροκάματα να δουν τα μάτια σου. Mε τον Mεσουλίνα μαζί, όλη η οικογένεια. Στη Zεράνη κοιμόμουν στο αλώνι να μη μου κλέψουν τη σοδειά και την άλλη μέρα το βράδυ γύρναγα πίσω και έφτιαχνα καλάθια δίπλα από τη κέλα του Γιάννη του Kαλούμενου, του πρώτου Kαντούνα από τους άλλους που ακολούθησαν. Έζησα τόσα χρόνια στο χωριό που όταν άκουγα Bωλάξ απαντούσα σα νά'ταν τ' όνομά μου. Mόνο την ιστορία στην Kιουρά την Kαλαμάν δεν γνώρισα, αλλά κι αυτή μου την είχε πει ο παππούς μου...<br><br>

Έλεγα, άντε να φύγω στα 100, πόσο να ζήσω. Δεν είχε φτάσει άλλος τόσο πολύ στο χωριό. Kαι πέρασαν κι άλλα χρόνια, κι άλλα. Aφού πρόλαβα και είδα το γκρέμισμα της καθέδρας... Θα νά'ταν το '10. Άναψα πολλά κεριά. Tα έζησα όλα. Πειρατές, Tούρκους για αρκετό καιρό, Eνετοί που είχαν ξεμείνει στο νησί, πέρασαν και Pώσοι –ο πατέρας μου έλεγε ότι λίγαα χρόνια πριν γεννηθώ λεηλάτησαν την πόλη του Εξώμβουργου, τις καθολικές εκκλησίες και τα μοναστήρια των Ιησουιτών και των Ουρσουλινών– και μετά πάλι εμείς. Mόνοι μας. Xωρίς φέσι, με καπέλα. Kαι Iταλοί ήρθανε και Γερμανοί περάσαν. Άγρια χρόνια, δύσκολα. Mα τ' αεράκι πέρασε, και ξανά δικοί μας και πάλι απ' την αρχή.<br><br>

E, ήρθε η στιγμή κι ένιωσα πολύ κουρασμένος. Oύτε το μπαστούνι μου δεν με κράταγε. Έσβησε η καρδιά αλλά ήθελα να δω και τους δικούς μου: T' αδέρφια μου και τον πατέρα μου τον Nικολή. Tη μάνα μου την όμορφη Mαριά με τα υγρά τα μάτια. Όλους του Mάρκους της οικογένειας να δω, αυτούς που έφυγαν νωρίς, και τον μικρό απ' τη Σμύρνη· τον αδελφό τον Tζώρτζη και τον τρελό τον Πέτρο ν' απαντήσω.<br><br>

Ήτανε αυγή, πάλι αυγή. Kαλοκαίρι του χίλια εννιακόσια ενενήντα δύο. Πέθανα την ίδια χρονιά με τη Pόζα του Γερώνυμου τη Bουργάρα, και τον Aντρίκο τον Kλεκλέντα –της Άννας ο άντρας. Δυό μήνες ήθελα και θα έκλεινα τα 200. Πολλά χρόνια για τόσο μικρό μέρος. Eίδα τόσα, έζησα περισσότερα. Kαι κάθομαι και σκέφτομαι –τι ασέβεια· τι ντροπή: φαντάσου λέει νά'μουνα χταπόδι και νά'χα τρεις καρδιές· ε ρε τι θά'χα ζήσει ακόμη!<br><br><br><br>

Y.Γ. Tι υπάρχει ανάμεσα στους πλανήτες; Mόνο σκόνη! H ιστορία μοιάζει σα παραμύθι αλλά οι άνθρωποι αυτοί υπήρχαν κανονικά. Nαι υπήρχαν –και οι ημερομηνίες σωστές. Γραμμένα όλα στα παλιά βιβλία του χωριού. Aν ψάξεις θα τα βρεις. Όλα. Eκτός φυσικά από τα 200 χρόνια ζωής του μπαρμπα-Γιάννη. Δε βρήκα ποτέ κάποιο έγγραφο που να λέει πότε πέθανε –δεν έχει μάλλον καταγραφεί ο θάνατός του– κι όταν δεν βλέπεις θάνατο πιστεύει ότι δεν πέθανε ποτέ... Λέω λοιπόν: ας προσθέσω κι άλλα χρόνια ζωής. Iστορία είναι αυτή, βάλε! A, ναι. Kι ο Πέτρος. Aυτός δε πρέπει να δούλεψε ποτέ στα καΐκια. Tου μυαλού μου ήταν. Aλλά πάλι ποιος ξέρει. Όλα μπορούν να συμβούν σε μια στιγμή, όλα σε δυο αιώνες...</p></td></tr>

<tr><td><p class="epilogos">
<b>Iρανόν</b> 20.12.2012
</p></td></tr>

 <tr><td style="padding-top:20px; padding-left:25px;"><img src="theme/greyline.jpg"></td></tr>


<tr><td><p class="pagetitle">Φωτιά στο βουνό</p></td></tr>

 <tr><td><p class="prologos"> Πως έπιασε φωτιά στο απέναντι βουνό στις 15 Αυγούστου του 2012...</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Paix_NEO_00B.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">Ένα σύννεφο κατέβηκε <br>
στην κορυφή του απέναντι βουνού<br>
Επάνω στο σύννεφο έστεκε μια μεγάλη πόρτα<br>
Πίσω από την πόρτα βρισκόταν ο παράδεισος<br>
Στο βάθος του παραδείσου υπήρχε ένα περιβόλι<br>
Στο κέντρο του περιβολιού έβγαινε μια λεμονιά<br>
Στη ρίζα της λεμονιάς ήταν θαμμένο ένα κουτί<br>
Μέσα στο κουτί υπήρχε ένα βιβλίο<br>
Στις σελίδες του βιβλίου φυλάσσονταν ένα χαρτί<br>
Στη μέση του χαρτιού είχε γραμμένο ένα γράμμα<br>
Το γράμμα αυτό είχε στο κέντρο του μια τρύπα<br>
Μέσα από την τρύπα έβγαινε ένα μικρό φως<br>
Το φως αυτό ήταν μια σπίθα<br><br>

Η σπίθα έγινε φωτιά<br>
Η φωτιά αρπάξε το γράμμα<br>
Το χαρτί καήκε<br>
Το βιβλίο έκλεισε<br>
Το κουτί κρύφτηκε<br>
Το κυπαρίσσι κόπηκε<br>
Το περιβόλι ξεράθηκε<br>
Ο παράδεισος χάθηκε<br>
Η πόρτα έκλεισε<br>
Το σύννεφο έφυγε<br>
Το βουνό έπιασε φωτιά<br><br>

Το επόμενο σύννεφο έφερε βροχή<br>
Και η βροχή έσβησε τη φωτιά

</p></td></tr>

<tr><td><p class="epilogos">
<b>Ιρανόν,</b> 10.10.2012
</p></td></tr>

 <tr><td style="padding-top:20px; padding-left:25px;"><img src="theme/greyline.jpg"></td></tr>

<tr><td><p class="pagetitle"> ο Άι-Γιώργης </p></td></tr>

   <tr><td><p class="prologos">Χρόνια πριν, στο μέρος που σήμερα λέγεται Βωλάξ, ζούσε κάποιος που καταγόταν από το απέναντι νησί της Σύρου. Αυτός, λοιπόν, ο άντρας, είχε παντρευτεί μια όμορφη κοπέλα από τούτο τον τόπο. Έτσι, ήρθε όπως και τόσοι άλλοι, κι έμεινε σ' αυτά εδώ τα μέρη. Ήταν άνθρωπος χαμηλών τόνων και δεν είχε ενοχλήσει ποτέ κανέναν. Τραγουδούσε στα γλέντια –είχε πολύ όμορφη φωνή– και τις Κυριακές, ανέβαινε ψηλά πάνω στον πύργο του και κάθονταν μονάχος.</p></td></tr>

 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/AiGiorgis2.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">

Τα χρόνια περνούσαν και όλα κυλούσαν ομαλά. Μια Κυριακή όμως, μια περίεργη Κυριακή, εκεί που καθότανε ψηλά  στον πύργο, είδε δράκοντες να πλησιάζουν τούτο τον τόπο. Ένιωσε κάτι να τον καλεί· πετάχτηκε από την θέση του και κατέβηκε σαν σίφουνας τις σκάλες. Ζήτησε με δυνατή φωνή απ' τη γυναίκα του να του φέρει το λευκό του άλογο.<br>
–Φέρε μου το άλογο και το μεγάλο μου σπαθί, αυτό που κόβει σίδερα και σπάει τα βράχια!, είπε, και η φωνή του αντήχησε σε όλα τα γύρω βασίλεια.<br>
–Να σου σελώσω το άλογο σου και να σου φέρω το μεγάλο σου σπαθί που κόβει σίδερα και σπάει τα βράχια», επανέλαβε μηχανικά η γυναίκα του χωρίς να καταλάβει γιατί όλες αυτές οι ετοιμασίες.<br>
–Να μου φέρεις και τον θώρακα με τα χρυσά στολίδια και την μεγάλη σκαλιστή περικεφαλαία μου με τα μαύρα τα φτερά να φέρεις· αυτήν που φοράω στους πολέμους!<br>
–Να στα ετοιμάσω άντρα μου...<br>
–Όχι την περικεφαλαία την απλή, που έχει την προσωπίδα μπροστά! Θέλω την άλλη! Αυτή που αφήνει ανοιχτό το πρόσωπό μου και μπορώ να βλέπω τον εχθρό!<br>
–Πάρε άντρα μου αυτή που σου αφήνει ανοιχτό το πρόσωπο να βλέπεις τον εχθρό, αυτή, την σκαλιστή με τα μαύρα φτερά.<br>
–Πιάσε μου και τον θώρακα με τα χρυσά στολίδια και τους σταυρούς επάνω!<br>
–Θα σου δώσω ότι μου ζητάς άντρα μου, αλλά σε παρακαλώ μην πας. Ακούω την καμπάνα να χτυπάει δυνατά...<br>
–Δεν είν' καμπάνα! Οι χτύποι της καρδιάς μου είναι που χτυπάνε δυνατά, γιατί βιάζονται να μπουν στη μάχη!<br>
–Άντρα μου μην πας. Ακούω το κλάμα που κάνει ο πύργος μας...<br>
–Δεν κλαίει ο πύργος, μόν' τρίζουνε οι πόρτες για να τρομάξουν τα δαιμόνια!<br>
–Άντρα μου τα μαύρα φτερά της περικεφαλαίας έχουν χαθεί...<br>
–Σώπα πια, της φώναξε εκείνος. Τα φτερά τα πήρα εγώ για να φτιάξω σαΐτες για το τόξο μου.<br>
Και πριν προλάβει να του πει κάτι η γυναίκα του, χτύπησε με το καμουτσίκι του το άλογο και όρμηξε σαν τον άνεμο μπροστά. Αλοίμονο σε όποιον βρισκόταν στο διάβα του! Εμπρός!, φώναξε εκείνος, και το άσπρο άλογό του κάλπασε βγάζοντας έναν τρομερό ήχο.<br><br>

Οι άνθρωποι του οικισμού κλειδώθηκαν στα σπίτια τους, τα δέντρα παραμέρισαν και τα κοράκια στον δρόμο για το Μπουρό πέταξαν μακριά. Καθώς εκείνος πλησίαζε τους δράκοντες –αυτούς τους φύλακες του σκότους– όρθωσε το σπαθί του ψηλά στον αέρα και η λάμα του φώτησε σαν αστραπή. Στο μέρος αυτό ε τα θεόρατα τα βόλια είχαν χαθεί τόσα και τόσα παλικάρια στο παρελθόν γιατί οι δράκοντες δεν άφηναν κανένα να περάσει...<br><br>

Το πρώτο που έφυγε στη μάχη ήταν το λευκό άλογο. Μετά σχίστηκε στα δύο η μεγάλη του περικεφαλαία που κάποτε είχε μαύρα φτερά, και λίγο αργότερα, κόπηκε στην μέση ο θώρακας με τα χρυσά στολίδια... Ο ίδιος όμως δεν φοβήθηκε καθόλου και με το σπαθί στο χέρι συνέχισε μόνος του να κυνηγάει τους δράκοντες του σκότους σ' εκείνα τις καταραμένες πέτρες.<br><br>

Η σύγκρουση ήταν τρομερή. Οι δράκοι προσπάθησαν να ξεφύγουν από την ορμή και το σθένος του παλικαριού που έδειχνε να μην φοβάται τίποτα. Βράχια κόπηκαν στην μέση και άλλα μετακινήθηκαν τόσο, που κάποτε βρισκόντουσαν στον Πετριάδο και σήμερα τα βλέπεις στη Σαμπερλίκ. Μια βουή κι ένα σύννεφο από σκόνη τα σκέπασε όλα. Οι δράκοντες τσακίστηκαν για τα καλά και συντρίφτηκαν πέφτοντας στην κρύα θάλασσα της Μεγάλης Κολυμπήθρας αφήνοντας, στο πέρασμά τους, μια φωτεινή γραμμή στον αέρα και μια κατάρα σ' αυτόν που τους νίκησε.<br><br> 

Δεν είχε υπάρξει μεγαλύτερη μάχη στο νησί μέχρι εκείνο το πρωινό. Στους λόφους, που άλλοτε ήταν γεμάτοι δέντρα, δεν είχαν μείνει παρά ελάχιστα μικρά βελάνια ενώ, στα καταπράσινα λιβάδια, είχαν αντέξει λίγα σχίνα και ακόμη λιγότερα βάτα. Εκεί, που κάποτε περνούσε το ποτάμι τις Γρίζας είχε μείνει ξεροπόταμος αφού είχαν στερέψει τα πάντα γεμίζοντας άμμο και βόλια μέχρι επάνω.<br><br>

Τίποτε δεν ήταν όπως πριν. Όλα ξεράθηκαν και το χώμα είχε πετρώσει. Απ' όλα αυτά μόνο τα κοράκια είχαν επιστρέψει στο μέρος απ' όπου είχαν φύγει, στη μέση του δρόμου για το Μπουρό. Μόνο αυτά συνέχιζαν να υπάρχουν στον ουρανό, αφού και τα τελευταία λευκά περιστέρια, αυτά που σώθηκαν από την μάχη, έφυγαν μακριά αφήνοντας τους λιγοστούς περιστεριώνες να βρίσκονται χωρίς λόγο σ' εκείνα τα μέρη...<br><br>

Πριν γυρίσει όμως νικητής κατέβηκε μέχρι το πηγάδι να πιεί λίγο νερό και να ξεδιψάσει από την τιτάνια εκείνη μάχη. Ήπιε, δροσίστηκε, και κάθισε να ξαποστάσει στο δεύτερο ξυνάρι. Τώρα, το νερό ήταν μαγικό; η κατάρα των δράκων είχε πιάσει; δεν μπορώ να πω με σιγουριά. Όταν θέλησε να θυμηθεί γιατί βρέθηκε εκεί δεν ήξερε γιατί. Όταν κοίταξε το σπαθί –που δεν έλεγαν να αφήσουν τα δάχτυλά του– δε θυμόταν γιατί το κρατούσε... <br><br>

Από εκείνη την στιγμή ήρθε η λήθη: ξέχασε ποιος ήταν και τι είχε καταφέρει στη ζωή του, λησμόνησε τη γυναίκα του που τόσο ανησυχούσε γι αυτόν. Μπορεί να συνέχισε να τραγουδάει, να συνέχισε να γελάει, αλλά έπαψε να θυμάται τα παλιά. Ξέχασε τον πύργο και το σπαθί του, το πιστό λευκό του άλογο που πρώτο έφευγε για μάχη, ακόμη και την μικρή του κόρη είχε λησμονήσει, που πλέον είχε μεγαλώσει κι είχε κι εκείνη παντρευτεί.<br><br>

Σήμερα, τόσα χρόνια μετά από εκείνη την ιστορία ο ίδιος δεν θυμάται τίποτα. Όσοι έχουν μείνει λένε ότι η μάχη αυτή συνέβη μόνο στο μυαλό του και παραβλέπουν τα σημάδια: ότι από εκείνη την μέρα ξεράθηκε για πάντα τούτος ο τόπος και χάθηκαν όλα σχεδόν τα δέντρα μετά την κατάρα των δράκων... <br><br>

Ακόμη και σήμερα, πότε πότε, τον βρίσκουμε στα δρομάκια αυτού του μικρού χωριού –που τώρα πια το λένε Βωλάξ– αλλά κι αυτό το όνομα αν του πείτε, πάλι δεν θα του θυμίσει κάτι. Μόνο τα κοράκια παρατηρεί όταν περνάει απ' το Μπουρό, και τα κοιτάει ώρες αμίλητος από τον πύργο του και ψάχνει μάταια να θυμηθεί μια σπίθα από 'κείνα τα χρόνια, τα ηρωικά, τότε που ήταν Άι-Γιώργης και σκότωνε τους δράκοντες... <br><br>

<img src="http://volax.gr/uploads/jimel/old_site/images/AiGiorgis.jpg" border="0"><br><br>

Τον άνθρωπο αυτόν τον λένε Γιώργο Πρίντεζη και, μπορεί να μην το θυμάται, αλλά ήταν κάποτε νονός μου.</p></td></tr>

<tr><td><p class="epilogos">
<b>Leopold Dustal,</b>12.01.2012
</p></td></tr>

 <tr><td style="padding-top:20px; padding-left:25px;"><img src="theme/greyline.jpg"></td></tr>

<tr><td><p class="pagetitle">Οι άνθρωποι του τόπου που γεννήθηκα...</p></td></tr>

   <tr><td><p class="prologos"> Όσο μεγαλώνω, τόσο περισσότερο συνειδητοποιώ πόσο μεγάλη επίδραση είχε η στάση ζωής των παλαιών κατοίκων του χωριού, απέναντι και στην δικά μου ζωή. Έχουν περάσει πολλά, πάρα πολλά χρόνια, από τότε που τους γνώρισα αλλά το πνεύμα τους, το απαράμιλλο παράδειγμά τους, η ευλάβεια και το ήθος τους, η αγάπη τους για τη ζωή και τους ανθρώπους, βρίσκονται πάντα χαραγμένα στη μνήμη μου. Σε όλους αυτούς, λοιπόν, στους προγόνους των συγχωριανών μου, στους γεννήτορες του χωριού, σ' αυτούς τους μοναδικούς ανθρώπους που έζησαν στον ίδιο τόπο που έζησα και 'γω τα παιδικά μου χρόνια, οφείλω να πω ένα μικρό ευχαριστώ. </p></td></tr>

 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/VidosMaggos.jpg" border="0"></td></tr></table></td></tr>
<tr><td style="padding-top:8px; padding-left:25px;" valign="top" class="lezantes">Η γιαγιά Σταματίνα και ο παππούς Ιγνάτιος (που δεν τους γνώρισα), φωτογραφημένοι πριν το 1900.</td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">

Όλοι αυτοί οι υπέροχοι άνθρωποι γεννήθηκαν πριν το 1900 αφήνοντάς μας αξίες ευαγγελικές αλλά και ανθρώπινες μαζί. (Μακάρι, πραγματικά, να υπήρχαν φωτογραφίες για όλους αυτούς). Έζησαν ιστορίες μοναδικές και άφησαν σημάδια που βρίσκονται βαθιά μέσα μου. Ο φύση του χρόνου είναι να σβήνει. Ευτυχώς, όμως, σβήνει μόνο ότι δεν αξίζει να μείνει...<br><br>

Όλους αυτούς θυμάμαι τώρα και ονειρεύομαι, ξαναβρίσκομαι στα πίσω χρόνια, στο '50. Τότε που δεν υπήρχε τρεχούμενο νερό στα σπίτια, ούτε ηλεκτρικό ρεύμα, ούτε τηλέφωνο, ούτε καν χωματόδρομος για να μπορείς να μετακινηθείς. Τότε που για πολλές γυναίκες μοναδική λύση ήταν η ξενιτιά, ενώ οι άνδρες έβγαιναν από το χωριό μόνο όταν τους «καλούσε η Πατρίδα» –με ελάχιστες αποκλίσεις. Τότε που μερικοί από τ' άλλα χωριά έλεγαν για το Βωλάξ: «μαρέ εκεί θα πας, ο Θεός να σε φυλάξ'!» Τι μπορώ να πω εγώ γι' αυτούς τους ανθρώπους που έζησαν ολόκληρη την ζωή τους σ' αυτά τα άγονα χώματα... Ας ξυπνήσουν οι μνήμες! <br><br>

Για τον Ανδρέα Φυρίγο, που είχε παντρευτεί την κυρά-Μαρία την Μπουγκιούδενα από το χωριό Αγάπη, το μόνο που θυμάμαι είναι πως τον σεβόμουνα γιατί ξεχώριζε από τους υπόλοιπους χωριανούς· ήταν βαθιά καλλιεργημένος για τα δεδομένα της εποχής. Δυστυχώς, το μόνο που γνώριζα γι' αυτόν είναι ότι είχε κάνει μάγειρας στην Κωνσταντινούπολη. Για τον Καμενάσο δεν θυμάμαι ούτε το πραγματικό του όνομα. Το μόνο που θυμάμαι ήταν πως έψελνε ωραία στην εκκλησία και ενδιαφερόταν πολύ για τον ναό του Άι-Γιάννη. <br><br>

Όσο για τον μπαρμπα-Φραγκιά τον Ζαλώνη, σπάνια τον είχα δει. Ήξερα πως ήταν παράλυτος και η μάνα μου, μου έλεγε πότε-πότε, όταν ήμουν στο χωριό, να πηγαίνω να του κάνω μια επίσκεψη γιατί ποτέ δεν έβγαινε από το σπίτι του. Νέος ήταν πολύ γερός άντρας. Η ιστορία πήγαινε κάπως έτσι: Μια μέρα που δούλευαν τις πέτρες πολλοί χωρικοί μαζί, παρέβγαιναν ποιος θα σηκώσει τον πιο μεγάλο βράχο. Δυό-τρεις εργάτες έπιαναν μια μεγάλη πέτρα και την έβαζαν στην πλάτη του «παλικαριού» για να την μεταφέρει όπου που έπρεπε. Έτσι και ο μπαρμπα-Φραγκιάς, που το παρατσούκλι του ήταν Μαριετίν'ς, ήθελε να αποδείξει ότι είναι ο πιο δυνατός σε όλο το χωριό, μπήκε κάτω από έναν βράχο αλλά αντί να τον μεταφέρει, έσπασε την σπονδυλική του πλάτη...<br><br>

Εκεί δίπλα, σ’ ένα ωραίο σπίτι, έμενε και κάποιος θείος της μητέρας μου. Έλεγαν πως ήταν πλούσιος εν συγκρίσει με τους άλλους χωριανούς. Η καταγωγή του ήταν από την Περάστρα και νομίζω πως δεν έκανε καλάθια· ασχολούνταν περισσότερο με τη γεωργία. Η γυναίκα του, η άμια Σοφιά, ήταν καλή γυναίκα· Νταμιάνενα την φώναζαν, γιατί είχε παντρευτεί τον Ματαίο Δαμιανό, και ήταν αδελφή του Ντον Γιώργη και θεία της μητέρας μου.<br><br>

Αλλά για να συνεχίσω να μιλάω γι' αυτούς, χωρίς να κινδυνεύω να ξεχάσω κάποιους (γιατί η μνήμη μου μπορεί να κάνει λάθη μετά από 60 χρόνια που λείπω απ' το χωριό) θα πρέπει να κάνω μια βόλτα με το μυαλό μου μέσα στο χωριό –άλλη μια βόλτα: Σχεδόν στο μέσο της Βωλάξ βρισκόταν η άμια Σοφί, η γιαγιά μου. Η γιαγιά δεν ήθελε να την περιποιείται κάποια από τις τρεις νύφες της, γιατί θεωρούσε ότι με αυτόν τον τρόποθα μοιραζόταν η όποια περιουσία της, όταν πεθάνει, σε ίσα μέρη και δεν θα είχε κάποιος περισσότερες απαιτήσεις από τους υπόλοιπους. Μάλιστα, εκείνα τα χρόνια, δεν υπήρχε σύνταξη στους αγρότες και η ίδια δεν είχε την δύναμη να καλλιεργήσει τα χωράφια της. Έτσι, άνοιξε το παλιό μαγαζάκι του άντρα της, τον «καφενέ» όπως τον λέγανε, και πούλαγε πούλαγε δυο-τρία πακέτα τσιγάρα στο χωριό για να κερδίζει λίγα χρήματα παραπάνω.<br><br>

Δίπλα, η άμια Σοφιά η Ντουντούκα και εκεί κοντά, ο αδελφός της γιαγιάς μου, ο Νικολής. Όλοι καλοί άνθρωποί, ήσυχοι χωρικοί που ζούσαν κύριως από τα καλάθια αφού η περιοχή είχε περισσότερα άγονα και σκληρά συνεκτικά εδάφη. Η Ντουντούκα ήταν παντρεμένη με τον μπαρμπα-Γιάννη τον Φυρίγο, που λίγο καιρό πριν πεθάνει τρελλάθηκε.<br><br> 

Θυμάμαι την γιαγιά μου που, επειδή ήταν πάντα ντυμένη στα μαύρα, νόμιζα ότι ήταν πολύ μεγάλη. Η ζωή και η μοίρα της άρπαξαν τις χαρές νωρίς-νωρίς κι ύστερα της χάρισαν μακροζωία... Έχασε τον άνδρα της νωρίς, πριν ακόμη γνωρίσει τα εγγόνια του, και έμεινε μόνη της για πολλές δεκαετίες. Όταν την γνώρισα εγώ ήταν σχεδόν ολότελα τυφλή. Όταν βρισκόμουν στο χωριό, μου έλεγε μερικές φορές ο πατέρας μου: «πήγαινε να δεις τη γιαγιά σου· ίσως να θέλει νερό, να πας στο πηγάδι να της φέρεις, αλλά πρόσεξε να μην σπάσεις το "καρίκι"». Αυτή ήταν η μόνη δουλειά που της έκανα ή –τώρα το θυμήθηκα– της περνούσα καμιά φορά την βελόνα γιατί δεν έβλεπε να την περάσει. Ότι κι αν έκανα  μου έλεγε χίλια ευχαριστώ. Σαν να είχα κάνει κάποιο κατόρθωμα, κι ήταν πάντα ευχαριστημένη κι ευλογούσε το Θεό. <br><br>

Από τη γιαγιά μου έχω κρατήσει ένα ενθύμιο που είχε φέρει από την Κωνσταντινούπολη, όταν δούλευε εκεί για να ετοιμάσει την προίκα της. Είναι ένα μπλε μπουκάλι, το οποίο το γέμιζε πάντα με λίγο ρακί όταν ήθελε  να κερνάει με επισημότητα τους χωριανούς. Δίπλα από το σπίτι που μέναμε ζούσε ο μπάρμπα-Κιουζές· καλός άνθρωπος. Τον θυμάμαι με την μαγκούρα του να κατεβαίνει την απότομη σκάλα του σπιτιού του, κάτι που μου έκανε εντύπωση γιατί σχεδόν ποτέ δεν κατέβαινε από την αυλή του. <br><br>

Μετά από το πατρικό σπίτι, στον δρόμο για το πηγάδι ζούσε ο Ματθαίος Φυρίγος, ή ο μπαρμπα-Μαθιός ο Γκανάνης όπως τον φωνάζαμε. Ήταν μια φτωχή οικογένεια με τέσσερα αγόρια· η κυρά Λουκία η Γκανάνενα, η σύζυγός του, ήταν μια θεοσεβούμενη γυναίκα που φρόντιζε τους πέντε άντρες από το πρωί μέχρι το βράδυ. Συχνά έψελνε με τα παιδιά της ψαλμούς και θρησκευτικούς ύμνους. <br><br>

Λίγο πριν από το πηγάδι στο τελευταίο σπίτι ζούσε ο κυρ-Γιάννης ο Πιπέρης. Καλός μάστορας στο πλέξιμο των κοφινιών και νοικοκύρης. Είχε μεγάλη πελατεία στα Κάτω και στα Έξω μέρη του νησιού. Έκανε, απ' ότι θυμάμαι, τα μεγαλύτερα και τα πιο γερά κοφίνια γιατί σ' εκείνα τα μέρη τα χώματα ήταν πλούσια και οι αγρότες έβγαζαν περισσότερα γεωργικά προϊόντα απ' ότι οι υπόλοιποι, και τα φόρτωναν στα μουλάρια. Μάλιστα, στα χωριά εκείνα, έβρισκες περισσότερα μουλάρια από γαϊδούρια που υπήρχαν συνήθως στα υπόλοιπα χωριά του νησιού. Αργότερα έμαθα πως κρατούσε από το Σμαρδάκιτο. Για το χωριό μας ήταν, ίσως, ο πιο καλοστεκούμενος και είχε αρκετά ζώα και χωράφια. <br><br>

Λίγο πιο πάνω, προς την εκκλησία, ζούσε ομπαρμπα-Μαθιός ο Φυρίγος με την κυρία Μαρία. Μεγάλη οικογένεια με πολλά παιδιά, πέντε αγόρια και δυο-τρία κορίτσια. Σε αυτή τη γυναίκα χρωστώ πολλά· το ευχαριστώ δεν την ξεπληρώνει. Σαν μια μικρή ένδειξη ευγνωμοσύνης, και για να μην ξεχαστεί το όνομά της, γράφω αυτές τις λίγες γραμμές. Αν σήμερα μπορώ και περπατώ σε αυτήν το χρωστώ. Ότι και να πω για την κυρία Ντουντούδενα είναι λίγο μπροστά σε όσα έχει κάνει για μένα: εκείνη με φρόντιζε μετά από ένα σοβαρό ατύχημα που είχα. Καμιά άλλη γυναίκα του χωριού δεν μπορούσε να με  φροντίσει, και ούτε που άφηνα καμιά άλλη να με ζυγώσει! Μόνο εκείνη, σαν τον καλό Σαμαρείτη, σιγά–σιγά, με έκανε καλά. Ας αναπαύεται ήσυχα στις ουράνιες σκηνές των δικαίων.<br><br>

Εκεί κοντά ζούσε και ο μπάρμπα-Φραγιάς Ζαλώνης, ο Γάτας, όπως τον θυμάμαι από 'κείνη την εποχή. Είχε μορφωμένη γυναίκα και πολύ ενάρετη που ξεχώριζε μες στο χωριό, την άμια Λουκία. Καλοσυνάτη γυναίκα, με μια έμφυτη ευγένεια στη συμπεριφορά της και με αξιοπρέπεια γνήσια. Είχε ζήσει σ' ένα πλούσιο σπίτι στην Αθήνα, ετοιμάζοντας από μικρή την προίκα της και μετά έμελλε να στεριώσει σ' ένα ξεχασμένο χωριό της Τήνου, το Βωλάξ. <br><br>

Τέλος, δεν πρέπει να ξεχάσω να αναφέρω τον Γιάννη τον Φυρίγο. Νομίζω πως τον έλεγαν Γιάννη, αλλά όλοι τον ξέραμε με το συνηθισμένο παρατσούκλι "το Βο'ράκι". Φτωχός άνθρωπος και ταλαιπωρημένος από την ζωή, ζούσε μοναχός χωρίς ποτέ να παραπονεθεί, αφημένος στα χέρια του Θεού και στη συμπόνια των ανθρώπων για να επιζήσει. Ένα μικρό χωραφάκι, μικρό σαν μια απλωσιά, έχει κρατήσει ζωντανό –για τους πιο ηλικιωμένους του χωριού– το όνομά του. Αυτό το μέρος, λέγεται ακόμη και σήμερα "του Βο'ρακί τ' αλώνι".<br><br>

Ίσως να ξέχασα κάποιους από αυτή την γενιά· συγχωρέστε με. Έχουν περάσει τόσα χρόνια από τότε που ήμουν παιδί, κι' έζησα πολύ λίγο στο χωριό... Παρ' όλα αυτά, εισέπραξα τόσα από όλους αυτούς τους αφανείς ανθρώπους, τους θρυλικούς ήρωες της Βωλάξ, και το λιγότερο που μπορούσα να κάνω ήταν να γράψω αυτές τις λίγες αράδες. 
</p></td></tr>

<tr><td><p class="epilogos">
<b>Fr. Georges,</b>4.02.2012
</p></td></tr>

 <tr><td style="padding-top:20px; padding-left:25px;"><img src="theme/greyline.jpg"></td></tr>

<tr><td><p class="pagetitle">Οι άνθρωποι του τόπου ΙΙ</p></td></tr>

   <tr><td><p class="prologos"> Διάβασα με συγκίνηση το κείμενο του Frère Georges που με έκανε να θυμηθώ όλους αυτούς τους ανθρώπους. Θα προσθέσω δυο-τρεις ακόμη, γιατί ως μεγαλύτερος από τον ίδιο, τους γνώρισα λίγο περισσότερο... </p></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody"> 
Καμινάσο λέγανε τον μπαρμπα-Γιακουμή τον Καλούμενο. Τότε στην καθολική εκκλησία όλοι οι ψαλμοί του εσπερινού και σχεδόν όλοι οι ύμνοι ήταν στα λατινικά. Αυτός ο άνθρωπος θυμόταν όλα τα άσματα και τα έψελνε απ' έξω, δεν ξέρω όμως πως τα είχε μάθει. Απέναντι από το σπίτι του Γκανάνη ζούσε ο Μπόρτουλας. Αυτός ήταν ένα φτωχικό γεροντάκι που αν και δεν έβλεπε, προσπαθούσε να φτιάξει κανένα καλάθι για να μπορέσει να ζήσει.<br><br> 

Πηγαίνοντας να μπεις στο σπίτι του Μπόρτουλα, που βλέπει προς το θέατρο, υπήρχε αριστερά ένα πατητήρι. Είναι το κτίσμα που σήμερα είναι το μαγαζάκι «Πέτρινο». Σ' αυτό λοιπόν το πατητήρι ζούσε ο Γιάννης ο Ορφανός. Τον έλεγαν Ορφανό, γιατί κανείς δεν γνώριζε ποιοί ήταν ο γονείς του. Ήταν καλός άνθρωπος και πολύ φτωχός. Αυτός χρησιμοποιούσε το πατητήρι σαν κρεβάτι του. Μέσα είχε ρίξει παλαιά στρώματα από αυτά που του είχαν δώσει όσοι τον λυπόντουσαν ή δεν τα χρησιμοποιούσαν. Δυστυχώς, δεν άντεξε: Ο κακομοίρης ο Ορφανός πέθανε από την πείνα τον Χειμώνα του 1941-42. Ακόμα αντηχεί στα αυτιά μου –τότε που ήμουν μικρό παιδάκι– η φωνή του που ζητούσε βοήθεια από την μαμά μου. Δυστυχώς η μητέρα μου έλειπε· είχε πάει στα χωράφια γιατί ο πατέρας μου ήταν στρατιώτης στο μέτωπο... Ακόμη ακούω αυτό το ισχνό «βοήθεια»... Πρέπει να ήταν και ο μόνος άνθρωπος που πέθανε στο χωριό μας από την πείνα... Πάντως εκείνα τα χρόνια ήταν πολύ δύσκολα και υποφέραμε όλοι πολύ. Οι κάτοικοι ήταν πρώτα καλαθάδες και μετά γεωργοί και έτσι δεν υπήρχαν πολλά αγαθά για να αντέξουν.<br><br>

Ο μπαρμπα-Μαθιός ο Ντουντός ήταν αρχηγός μιας φτωχιάς οικογένειας –ίσως ο καλύτερος καλαθοπλέχτης ου χωριού. Yπήρξαν κι άλλοι στο χωριό που εγώ δεν τους θυμάμαι, όπως ο μπαρμπα-Αντώνης ο Κόρακας που, και αυτός, ήταν πολύ καλός καλαθάς. Αν, όμως, το καλάθι ποτ έφτιαχνε δεν ήταν όπως το ήθελε, το ξαναχάλαγε και το ξεκίναγε από την αρχή, με αποτέλεσμα να κάνει ελάχιστα στο σύνολο. <br><br>

Θυμάμαι καλά τον Νταβερώνη. Και αυτός ήταν πάμπτωχος. Ζούσε σε μια αποθηκούλα 5 τετραγωνικών που του είχε παραχωρήσει ο μπαρμπα-Γκιουζές ή η αδελφή του η καλογριά. Αυτόν τον ζούσαν οι άλλοι χωρικοί. Ο ένας ήξερε τις ανάγκες του άλλου και θεωρούσε καθήκον του να βοηθάι. Νομίζω ότι, και σήμερα ακόμα, έχει παραμείνει τέτοια ανθρωπιά στο χωριό, ιδίως από τους παλιούς του κατοίκους...
<tr><td><p class="epilogos">
<b>Jacques,</b>12.02.2012
</p></td></tr>

 <tr><td style="padding-top:20px; padding-left:25px;"><img src="theme/greyline.jpg"></td></tr>


<tr><td><p class="pagebody">Από πάνω υπάρχει μια κόκκινη κλωστή δεμένη στην ανέμη τυλιγμένη... Ο Νίκος μας δείχνει το ξυνάρι που αναβλύζει νερό, από κάτω. Καθάριο νερό, δροσερό, αληθινό, που ξεπηδάει από τους αιώνες. Βουτάμε το χέρι μας δειλά-δειλά μέσα στην πηγή. Μα όχι όλο το χέρι· μόνο τα δάχτυλα, το παραμύθι ν' αρχινίσει...</p></td></tr>

<tr><td><p class="pagetitle">Το ποδηλατάκι του παππού</p></td></tr>
   <tr><td><p class="prologos">Ο παππούς ήταν πάντα μεγάλος· δεν τον θυμάμαι ποτέ σαν τον πατέρα του πατέρα μου, μού 'μοιαζε μάλλον σαν παππούς όλων μας. Ήταν αυτό που λέμε, καλός παππούς· με τα άσπρα του μαλλιά, το μουστάκι του που μας γαργάλαγε όταν μας φίλαγε, τα μεγάλα χέρια και τα κρεμαστά αυτιά που έχουν πολλές φορές οι ηλικιωμένοι, με το ελαφρύ, σκυφτό περπάτημα πού'χουν αυτοί που δουλεύαν μια ζωή στα χωράφια και τους φαίνεται ανάλαφρος ο δρόμος.</p></td></tr>

 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Podilataki.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody"> 

Μας χαιρόταν όταν μας έβλεπε, άνοιγε η καρδιά του, δεν μας έλεγε ποτέ καλώς τα παιδιά μου ή καλώς τα εγγόνια μου, έλεγε καλώς τα καμάρια μου. Και όταν μας αγκάλιαζε μύριζε σαν παππούς, με τα πολυφορεμένα ρούχα τα πλυμένα με πράσινο σαπούνι, με τις φανέλες που οι μασχάλες τού 'χαν κατέβει ως τη μέση, με τα παντελόνια τα φαρδιά και τα χέρια που πάντα κάτι κράταγε· μα ένα κλαδευτήρι, μα ένα σφυράκι, μα ένα ποτιστήρι.<br><br> 

Είχε μες τη ματιά του, τό 'βλεπες, φαινότανε, είχε 'κείνον τον φόβο, που νομίζω πως τον είχε εκείνη η γενιά που πέρασε δυο πολέμους, όχι μόνον τον δεύτερο , αλλά που 'χε περάσει και σαν παιδί τον πρώτο πόλεμο κι είχε χάσει πολύ γρήγορα το χαμόγελο· ξέρεις εκείνο το παιδικό της ξενοιασιάς, που νομίζεις πως όλος ο κόσμος γυρνάει τριγύρω σου, που νομίζεις πως είσαι το κέντρο του κόσμου όλου, και λες μπαμπά και μαμά κάθε δυό λεπτά, όλο κάτι να δείξεις, όλο κάτι να πεις, να ζητήσεις, να ρωτήσεις.<br><br> 

Και ξέρεις, έχω στο μυαλό μου πως ειδικά οι νησιώτες που τους έχουν κουβαλήσει στην πόλη με το ζόρι, θες οι αρρώστιες, θες η ανάγκη, θες η ερημιά του τόπου, έχουν πάνω τους ένα βάρος μεγαλύτερο απ' τους στεριανούς. Αναστενάζουν αλλιώς, τους πιάνει η νοσταλγία, έχουν νταλκά, νιώθουν να πνίγονται.<br><br> 

Είναι η θάλασσα, η θάλασσα στο κάνει αυτό. Απ' τη μια την λατρεύεις, γιατί απ' όσο θυμάσαι, από μωρό-μωρό, είναι πάντα γύρω σου και σ' αγκαλιάζει και σε συντροφεύει, κι απ' την άλλη, στέκεται και σου ορίζει την απόσταση, σου κανοναρχάει τον χρόνο, σου λέει τώρα θα διαβείς στο νησί, τώρα δεν περνάς, άμα θέλω βλέπεις τα εγγόνια κι άμα θέλω δεν τα βλέπεις, έτσι είναι. Σα ζηλιάρα γυναίκα που θέλει νά 'χει τον έλεγχο του τί κάνεις και πού πας· πως είναι η Σταυρούλα του Μιχάλη, έτσι κάπως, μα όχι και τόσο χάλια!...<br><br> 

Ο παππούς μας δεν μας έλεγε παραμύθια, του λέγαμε: παππού πες μας ένα παραμύθι, και κείνος γέλαγε και φαινότανε κι ένα χρυσό δόντι κάτω απ' το μουστάκι που μας έκανε και γελάγαμε, και γέλαγε και κείνος πιο πολύ. Δε ξέρω παραμύθια καμάρια μου, που να τα μάθω ο έρμος, θες να σου πω που πηγαίναμε με το γαϊδουράκι και με τον μούλαρο και κουβαλάγαμε τα ξύλα και τα δοκάρια για να χτιστούν τα σπίτια και οι εκκλησιές στο νησί, να σου πω, αμέ παραμύθια δεν ξέρω.<br><br> 

Στο τέλος τον είχαμε ζαλίσει τόσο πολύ που καθότανε κι έβλεπε τις παιδικές εκπομπές στην τηλεόραση για νά 'χει να μας λέει κανένα παραμύθι από κείνα πού 'βλεπε. Και νά 'βλεπες τί γινόταν... Γιατί μεγάλος άνθρωπος, δεν την ήθελε και την τηλεόραση καθόλου, τα μπέρδευε αυτά που έβλεπε και μας τά 'λεγε άλλα αντ' άλλων. Κει που ξεκίναγε το παληκάρι να πάει στην ξενιτιά, στην άλλη φράση ήταν σπίτι με τη μάνα του και μετά πολέμαγε τον δράκο παρέα μ΄έναν νάνο, στην πίσω αυλή. Σου λέω, να σαστίζουμε και να περιμένουμε να βγάλουμε συμπέρασμα και να μην βγαίνει!<br><br>
 
Δεν καταλαβαίναμε και να γελάσουμε, παρά ανοίγαμε τα μάτια και τα στόματα και θαυμάζαμε πώς το παληκάρι πηγαινοερχόταν τόσο γρήγορα ξενιτιά–σπίτι, σπίτι–ξενιτιά. Ε, στο τέλος κάπως τό 'χε πάρει σε μάκρος, μας έβλεπε που ξεφυσάγαμε κι ακουμπάγαμε στους αγκώνες μας και γέρναμε το κεφάλι στο πλάι· έβαζε τότε και μια νεράιδα στη μέση, έδινε και μια με το σπαθί κι έκοβε και το κεφάλι του δράκου κι ανακουφιζόμασταν εμείς με το σκοτωμένο θεριό, και 'κεινος που τό 'χε καταφέρει να το τελειώσει το παραμύθι, έβγαζε κι ένα μαντήλι απ' την τσέπη και σκούπιζε το μέτωπό του και ξεφύσαγε ξαλαφρωμένος. 
Δηλαδή άμα τού 'λεγες παππού σύρε στο βουνά να κάνεις ξύλα, το προτιμούσε απ' την αγωνία που τράβαγε να ξεμπερδέψει με το παραμύθι.<br><br> 

Μετά, το βραδάκι, ο παππούς έπιανε το σκαμνάκι του και καθόταν στο αυλιδάκι κι έβαζε κρυφά κι ένα ρακάκι που επειδή του φωνάζαν οι μεγάλοι, τό 'κρυβε μέσα στην γλάστρα με τον βασιλικό και τράβαγε γουλίτσα-γουλίτσα όταν δεν τον βλέπανε. Γλυκός άνθρωπος. Είναι μερικοί άνθρωποι που οι ταλαιπώριες τους σφίγγουν, τους κάνουν να μαζεύονται, κι είναι άλλοι που μαλακώνουν και γλυκαίνουν. Τέτοιος ήταν ο παππούς...<br><br> 

Μας κύτταζε να κάνουμε ποδηλατάκι γύρω-γύρω στην αυλή κι όλο έλεγε: μα δε βαριούνται, δε βαριούνται γύρω γύρω, κι όλο μας κύτταγε, δεν έπαιρνε τα μάτια του από πάνω μας και το μούτρο του χαμογέλαγε ολόκληρο.<br><br>  

<em>Στην ουσία, το παραμύθι τώρα ξεκινάει και δεν πάει περπατητό· γίνεται μ' ένα μικρό ποδηλατάκι... Καβάλησέ το κι ακολούθησε την συνέχεια της ιστορίας</em> <a href="http://bicyclelement.blogspot.com/2011/09/blog-post_05.html" class="bluelink">εδώ</a>!
</td></tr>

 <tr><td style="padding-top:20px; padding-left:25px;"><img src="theme/greyline.jpg"></td></tr>

 
<tr><td><p class="pagetitle"> Μια βωλακίτισα από την... Ξυνάρα</p></td></tr>

   <tr><td><p class="prologos">Ο frère Athanase –κατά κόσμον Αντώνιος Δελλατόλας 1911-1996– κατέγραψε σε 19 χειρόγραφες σελίδες, διαστάσεων Α4, την ιστορία της οικογένειάς του. Μεταφέρουμε εδώ, τα πιο ενδιαφέροντα αποσπάσματα από τις σημειώσεις του, με ιδιαίτερη έμφαση στα σχόλια για την μητέρα του, αφού η  καταγωγή της ήταν από το χωριό μας.</p></td></tr>

 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/xinara_v.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">

Η Μαρία Δελλατόλα, το γένος Φυρίγου (1880), αγάπησε με όλη της την καρδιά το χωριό. Αυτό το επιβεβαίωνε πολύ συχνά και η γιαγιά Μαρία Βίδου (γένος Φυρίγου, 1911-2008). Η Μαρία Δελλατόλα, όταν ερχόταν στο πανηγύρι της Καλαμάν, ήταν η μόνη γυναίκα που μπορούσε και έριχνε τριμπονιές! Μετά συγκινημένη έλεγε: <em>«Τρέχω στα παιδιά μου, αλλά η καρδιά μου είναι στη Βωλάξ»...</em>. <br><br>

Από τις σημειώσεις του αδελφού Αθανάσιου αντιλαμβανόμαστε το μέγεθος της χριστιανικής της ευλάβειας: <em>«Η πρώτη πράξις της μητέρας μας εις την γέννησιν ενός παιδιού ήτο να το προσφέρη εις την Παναγίαν του Ροζαρίου. Τακτική εις την λειτουργίαν καθώς και εις την κορωνέττα. Η χαρά της ήτο να μας βάζη, κάθε βράδυ, να κάνωμεν τον σταυρόν μας και να πούμεν την προσευχήν μας. Ποτέ δεν καθίσαμεν στο τραπέζι να φάμε, χωρίς να πούμε το Πάτερ Ημών, το Χαίρε Μαρία, το Δόξα Πατρί και την επίκκλησιν προς την Ιεράν Καρδίαν».</em><br><br>

Σε άλλο σημείο, βλέπουμε την θέση της μέσα στην οικογένεια και την αγάπη της στα παιδιά της (σε πρώτο πρόσωπο): <em>«Το πρωί πριν ξημερώσει ήσουνα –και είσαι– στο πόδι δια τον καφέ του μπαμπά, δια να αποτελειώσης τις δουλειές της προηγούμενης –και ένας κάλαθος παραμένει δια να πας να φέρης τα χόρτα δια ένα φαγητόν. [...] Μας έλεγε πάντοτε να κάνωμεν ότι μας διέταξε ο μπαμπάς, και μας έδιδε και κάτι που μας ευχαριστούσε (καραμέλες, σύκα, βούτυρο λυωμένο, φρατζόλα φρέσκια), δια να μας βοηθήσει εις αυτήν την δύσκολην περίστασιν. Αυτή την γλυκυτάτη δεν θα την ξεχάσωμεν ποτέ. (δεν θέλω να θίξω κανένα)».</em><br><br>

Το πιο ενδιαφέρον κομμάτι των σημειώσεων είναι η αρχή του γιατί μεέσα από την διήγηση του fr. Athanase βλέπουμε με ζωντάνια τις συνθήκες των οικογενειών εκείνα τα χρόνια: <em>«Διάφορα γεγονότα, πολλές φορές, δεν δυνάμεθα να τα εξηγήσωμεν και λέμε ότι η τύχη τα έφερε. Τίποτε, όμως, δεν παραμένει εις την τύχην και τα πάντα διέπει η Θεία Πρόνοια. Λοιπόν, δεν είναι η τύχη που έφερε τον αγαπητόν πατέρα και την λατρευτήν μας μητέρα να αποτελέσουν την οικογένειάν μας, αλλά ο άγιος δάκτυλος του Θεού, ο οποίος είχε τα σχέδιά του επάνω εις αυτήν την νεοιδρυθείσαν οικογένειαν. Το γεγονός τούτο είναι σημαντικόν και κατά το έτος 1906, μία νέα φωλαιά, ένας νέος χείμαρρος ζωής εγκαθίστανται εις το μικρόν αλλό και πόσον γραφικόν χωριό της Ξυνάρας».</em><br><br>

Και συνεχίζει: <em>«Ο πατέρας του Νικολάκη Δελλατόλα καταγόταν από τον Κρόκον. Ονομάζετο Ιωάννης, διέμεινε δε εις τον Κρόκον μέχρι του γάμου του, μετά της Ελένης Κολλάρου, η οποία κατάγετο από την Ξυνάρα (ήτο η αδελφή του μπάρμπα-Νικηφόρου του Ρολογά). Μετά τον γάμον εγκαταστάθησαν εις την Ξυνάραν, εις το σπίτι όπου ευρισκόμεθα· το οποίον και έκτισε το 1880. Ο παππούς μας ήτο άνθρωπος αγροτικός και εργατικός. Ασχολείτο με τα μουλάρια –αγωγιάτης εις την σχολήν των Καλογραιών– μ' όλην, όμως, την εργασίαν του δεν κατόρθωσε να αποκτήσει μεγάλην περιουσίαν. Παρά την δύσκολην οικογενειακήν κατάστασιν, εν τούτοις, ανέγειρε το παρόν σπίτι και απέκτησε επτά παιδιά είτε κατά σειράν: τον Ιάκωβον, την Μαργαρώ, τον Νικολάκην, την Ειρηνούλα (η οποία απέθανε εις ηλικίαν 17 ετών), την Μαρίνα, τον Μάρκον (ο οποίος απέθανε εις ηλικίαν 2 ετών), τον Πέτρον –το τελευταίο παιδί.</em><br><br>

<em>»Η Γιαγιά μας, Ελένη, του γένους [κενό] απέθανε φθυσική –ακόμη νέα– και άφησε τον θείον Πέτρο μωρό. Ο παππούς μας απέθανε 75 χρονών από γάγγραινα· πριν αποθάνει είχε μίαν επιθυμίαν, να βάλη ένα παιδί στο σπίτι, δια να μην το κλείση, εφ' όσον με τόσους κόπους το είχε ανεγείρει. Ο πατέρας της Μαργέττας, του γένους Φερύγου, ονομάζετο Ιωάννης και καταγόντανε από την Βωλάξ, όπου εγεννήθηκε, μεγάλωσε και απέθανε. Δεν είχε βγει από το χωριό του, διότι ήτο άνθρωπος πολύ συντηρητικός. Άνθρωπος ενάρετος και εργατικός. Ασχολείτο με τα χωράφια, την κατασκευήν καλαθιών και την κτηνοτροφίαν (με το παρατσούκλι Μάγειρας). Η μητέρα της μαμάς μας ονομαζότανε Αλεξάνδρα, το γένος Βίδου· καταγόντανε από την Βωλάξ, επίσης. Απέκτησαν έξι παιδιά: την Σοφίαν, τον Γεώργον (Μπαρπα-Παπά), τον Νάτσιον, την Πωλόνια (η οποία απέθανε μικρά εις την Ποταμιάν), την Μαργέττα και την Άνναν –η τελευταία.</em><br><br>

<em>»Αν και η Βωλάξ είναι πτωχό χωριό, εν τούτοις ο παππούς μας κατόρθωσε να αποκτήση μία καλή περιουσίαν, χωρίς να υποχρεωθεί να ξενητεύση τα κορίτσια στα ξένα δια να κάνουν την προίκα τους. Βουνό με βουνό δεν σμίγουν, αλλά άνθρωπος με άνθρωπον σμίγουν (ο κόσμος είναι μικρός). Διερωτώμαι πως έσμιξε η Ξυνάρα με την Βωλάξ, δύο τόσο μακρινά χωριά. Αλλά στην πραγματοποίησιν των σχεδίων του Θεού όλα συντελούν. Ο ίδιος ο Δημιουργός προκαλεί τας περιστάσεις...</em><br><br>

<em>»Και ενώ ο νεαρός Νικολάκης απασχολείτο με τα χωράφια, δεν άφηνε το αγώγι, και ιδίως του ιατρού Κακούτση. Είχε πάντοτε ένα μουλάρι, πότε κόκκινο, πότε ψαρό (στο λεύκωμα) και ετοιμάζετο δια να εισέλθη εις την κοινωνικήν ζωήν. Η νεαρά και αεικίνητη Μαργέττα εργαζούτανε στα χωράφια, κατά την δύναμίν της, και απασχολείτο ιδιαιτέρως με την κτηνοτροφίαν, ιδίως με τα κατσίκια. Ένα γεγονός, όμως, έμελλε να φέρη την αγ. Μητέρα μας εις την Ξυνάρα, διά να γνωρίσει τον μέλλον σύζυγόν της.</em><br><br>

<em>»Αν και ο παππούς μας, όπως είπαμε, δεν άφησε τα κορίτσια να απομακρυνθούν από το σπίτι, υποχρεώθηκε να αφήσει την Μαργέττα, διότι είχε φοβηθεί από ένα φάντασμα και κατά την συστάση του ιατρού, έπρεπε να ηλλάξει περιβάλλον. Δι' αυτό ήλθε στην Ξυνάρα και εργάσθη στο σπίτι του κ. Κακούτση. Ελάμβανε δε 20 δρχ. μηνιαίως (ευτυχισμένη εποχή). Ο νεαρός Νικολάκης, αγωγιάτης του ιατρού, είχε την ευκαιρίαν να δει και να γνωρίσει την Μαργέτταν, και επάνω στον χρόνον επανδρεύοντο, δια να εγκατασταθούν εις το παρόν σπίτι.</em> <br><br>

<em>»Ο γάμος πραγματοποιήθηκε την 24ην Σεπτμβρίου 1906 εις την Βωλάξ, και κατά την ίδιαν ημέραν επανδρεύετο και η μικροτέρα αδελφή της μητέρας μας, η θεία Άννα με τον Μάρκον Παλαμάρη. Το γλέντι όπως καταλαβαίνομεν ήτο γερό, διότι έγιναν συγχρόνως δύο γάμοι (εις υγείαν των). Εις τα έξοδα του Νικολάκη συνέβαλλε ο θείος Μάρκος (μπαρμπα-Μάρκος), ο οποίος αγαπούσε πολύ τον πατέρα μας και του έδωσε το ωραίον χωράφι εις τον Σμουρδιά (παλαιόν χωράφι). Ο πατέρας του Νικολάκη του έδωσε το μισό σπίτι και την αλωνίστρα μας. Η μητέρα μας έλαβε ένα καλό χωράφι εις τα Βουρνά και έναν κήπο στον Πετριάδο, με τα οποία αγόρασαν ένα μέρος της Φυσκάλε αντί 625 δρχ. Κατά την συνήθειαν οι νεόνυμφοι έλαβαν πολλά και ωραία δώρα. Ο αντίγαμος έγινε στην Ξυνάρα, όπου εγκαταστάθηκαν οι γονείς μας δια να γεροκομήσουν τον παππού μας (εκ πατρός).</em><br><br>

<em>»O πατέρας μας σαν [...]ούδι γύρευε τα αγώγια και εργάζετο τα χωράφια (Αμέτρητα είναι τα ξενύχτια). Τον Μάϊον του 1907, αυξάνετο η οικογένειά μας μέ δύο παιδιά δίδυμα, ο Γιάννης οποίος επέζησε και το άλλο παιδί, το οποίον εβαπτίσθη, απέθανε μετά 24 ώρες. Τα χρόνια κυλούσαν και η οικογένειά μας επλήθαινε διότι το δεύτερο παιδί, ο Μάρκος, προστέθη στην οικογένειάν μας, την [κενό].</em>

<em>»Η αγορά κτημάτων, η δύσκολος οικονομική κατάστασις και τα νειάτα των γονέων μας, έκαναν την μητέραν μας να ξενιτευθή εις την Πόλιν, όπου έμεινε περίπου τρία χρόνια. Επέστρεψε, αλλά μετά την γέννησιν του Γεώργου το 1912, απεφάσισε ένα νέο ταξίδι δια την Πόλιν, όπου τα χρήματα εκερδίζοντο ευκολότερα και όπου οι Τηνιακοί επήγαιναν δια να κερδίσουν τα απαιτούμενα χρήματα δια την εξαγορά κανενός χωραφιού. Την 13ην Ιανουαρίου 1916 κατά τον μεγάλον παγκόσμιον πόλεμον, εγεννήθη ο Αντώνιος [σσ. ο συντάκτης του κειμένου] και μετά το τέταρτο αγόρι, έμελλε η μαμά να δη κορίτσι, την Ελένην και κατόπιν έρχεται ο Αλέκος και ο Παύλος. Λένε ότι μετά τα ομορφόπαιδα έρχονται τα κορίτσια, και το 1923 εγεννήθηκε η Άννα –είχε τελειώσει η Μικρασιατική συμφορά. Εις εποχήν γαλήνης και ησυχίας είδαν το φως η Μαρίνα (1926) και ο Ματθαίος (1928). Το 1930 εγγενήθη ο Πέτρος, ο βενιαμίν του σπιτιού. Με τον Πέτρον συμπληρώθηκε ο αριθμός των παιδιών και συγχρόνως η δωδεκάς των Αποστόλων [...]</em><br><br>

<em>»Ο πρωτότοκος επήγε να βοηθήσει τον παππού εις την Βωλάξ και συγχρόνως επήγαινε στον Κουμάρο να μάθη τσαγκάρης (εις του "Κουτσού"· παππούς της Άννας Φόνσου). [...] Τα αγόρια εργάστηκαν κατά το παράδειγμα του Πατέρα μας, σαν γίγαντες, ο ένας καλύτερα από τον άλλον. Ο πατέρας μας αγόραζε χωράφια, αλλά αυτά τα χωράφια σε λίγο καιρό άλλαζαν όψιν, διότι οι Προβατίνηδες έπεφταν μέσα όλοι μαζί και η δουλειά προχωρούσε (δι' αυτό και το όνομα "Προβατίνηδες", που πηγαίνουν σαν πρόβατα όλοι μαζί). Ο πατέρας μας έκανε περίπου 28 αγορές κα –πέρα τα αγώγια– κατόρθωσε να δουλέψη αυτά τα χωράφια χάριν στην βοήθειαν των μεγάλων μας αδελφών. [...]»</em><br><br>

Κάπως έτσι ξεκινάει η ιστορία αυτής της οικογένειας και κάπως έτσι ξεκινήσανε πολλές οικογένειες εκείνα τα χρόνια. Με λιγότερα λόγια και περισσότερα έργα. Με μόχθο και ιδρώτα, με χριστιανική ευλάβεια και πίστη. <em>«Χάρις σε αυτά αντέξαμεν... Διότι, όπως μου έλεγε ο Γιάννης, το θαύμα δεν είναι ότι γυρίσαμε από τον πόλεμον της Αλβανίας, αλλά που γυρίσαμε όλοι χωρίς το παραμικρό τραυματισμό».</em>

</p></td></tr>

<tr><td><p class="epilogos">
<!--<b>αρχείο: fr.G., μεταφορά: Jimel,</b>-->30.09.2011
</p></td></tr>


 <tr><td style="padding-top:20px; padding-left:25px;"><img src="theme/greyline.jpg"></td></tr>

 <tr><td><p class="pagetitle">Σταχυολογήματα</p></td></tr>
   <tr><td><p class="prologos">Κατά καιρούς έχουμε βρει και έχουμε διασώσει διάφορα γράμματα, σημειώσεις, αλληλογραφία μέσω επιστολικών δελταρίων ακόμη και απλά ραβασάκια από (και για) τους ανθρώπους του χωριού. Μέσα σε αυτά βρίσκουμε μικρές εκμυστηρεύσεις, απλά σχόλια, οικογενειακά προβλήματα και –κυρίως–πάμπολλες ευχές! Ως άλλη μία πτυχή του χωριού και των ανθρώπων του, αντιγράφουμε αποσπάσματα κάποιων από αυτά.</p></td></tr>

 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/grammata01.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody"> 
Τα κείμενα είναι τόσο γνήσια διατυπωμένα, εκφρασμένα με αυθορμητισμό, ευαισθησία και... χιούμορ που θα τα θεωρούσαμε αποτυπώματα ενός γνήσιου λαϊκού λόγου. Φυσικά, κρατήσαμε την ορθογραφία που είχαν, σε μονοτονική βάση.<br><br>

<em>Εις την αγαπητήν μας Καν Μαρίαν. Θερμάς ευχάς δια την ονομαστικήν εορτήν και η Μεγαλόχαρη βοήθειά σας.</em> (15.08.1934) <br><br>

<em>Αγαπητή μου, επωφεληθείς ημερησίας εκδρομής Συριανού εις την Τήνον, εξεπληρώω διακαή πόθον μου προσκυνήσας και εγώ την Μεγαλόχαρη. Συγγνώμην που δεν είχα χρόνο δια προσωπικήν επίσκεψιν εις το χωριό σας.</em> (1935)<br><br>

<em>Αγαπητή μου αδελφή Ροζαριά χαίρε από εμένα την αδελφή σου Λουκία. σας αιφχόμεθα δια τον νέον έτος χρόνια πολά και εφτιχησμένα, ότι επιθυμά η καλί σου καρδιά και στις χάρεσου και το χρόνο να σε έχομε εδό. επίση σε φιλούμεν επό βάθος καρδίας και τα παιδιά σας τέλνουν δια τον νέον έτος και σας φιλούνε το χέρι σας. </em>(1.01.1936)<br><br>

<em>Δια να σου γράψω θεία τον πόνο μου πρέπει να έχω ολόκληρο βιβλίο, γι' αυτό και θα τα πούμε στο χωριό από κοντά. Διαβήβασε τους χαιρετισμούς μου στα ξαδέρφια. Εύχομαι υγείαν και καλήν αντάμοσιν.</em> (1946)<br><br>

<em>Η μητέρα μετά απαυτό ενοχλήθηκε και έσφαξε την κόττα. Έτσι φάγαμε πολύ όμορφα.</em> (1952)<br><br>

<em>Όλα καλά από χωριό. Τις 2 Αύγουστου επίγε την Αγελάδα την δικιάμας. Πριν, ο Γεώργος έβαλε την δαμαλίδα. Αυτά. Τι άλλα νέα εσείς στην Αθήνα;</em> (1961)<br><br>

<em>Πολύ Αγαπητοί μου γονείς. Προχθές έμαθα ότι ο Γιώργος φεύγει από την Γαλλία με πλοίο στις 14 Απριλίου. Θα είναι στην Αθήνα τις 18. Ακόμη μια φορά Καλές και Άγιες Γιορτές. Χθες είχαμε πάει εκδρομή και ημείς επεράσαμε πολύ καλά στο Πόρτο Ράπτη. Θα τα πούμε συντόμως στο χωριό. Με αγάπη εν Χριστώ το παιδί σας</em> (4.04.1961)<br><br>

<em>Γιώργη αν έχεις τσοκάλι από ταμεγάλα όπος επίρε η αντονίνα τον 25 δραχμό, στήλεμου ένα μετό πεδί και θαέρθο εγώ αυτές της μέρες και θατοπληρόσο να μην τα χάσι τοπεδί, σεχερετό. Λ.Ξ.</em> (αχρονολόγητο)<br><br>

<em>Λαχταρώ να έρθω στο νησί αλλά δεν είναι τόσο εύκολο να έρθεις από το Μόντρεαλ.</em> (1968)<br><br>

<em>Τα νέα μου: Αφού θα έμενα στην Αθήνα, στις 20, επούλισα τας ζόα μου στο Φρακίσκο Πιπέρι δραχμάς 7500. Θα μου τα προσέχι.</em> (1971)<br><br>

<em>Να με συνχωρέσητε που δεν σας γράφω χωριστά. Αλλά έχω μίαν σύσταση μόνο. Δεν θα το διαβάσετε όλοι μαζύ; </em> (αχρονολόγητο) <br><br>

<em>Το τηλέφωνο του Ιάκοβου Φιλιπούσι που λέμε Καρίδα είναι 738 757. Μην κάνεις λάθος.</em> (1976)<br><br>

<em>Εμείς ετοιμαζόμαστε για να φύγουμε για την Τήνο. Θα φύγουμε αύριο Παρασκευή και θα μείνουμε 10 ημέρες. Έτσι, μια εβδομάδα πριν έρθετε θα είμαστε στην Αθήνα και θα σας περιμένουμε. Προσέξτε όμως να μην αρρωστήσετε κρυώνοντας και να μην φοράτε βρεμένα ρούχα.</em> (12.07.1979)<br><br>

<img src="http://volax.gr/uploads/jimel/old_site/images/grammata02.jpg" border="0"><br><br><br>

<em>Είναι πολύς καιρός που θέλω να σας γράψω αλλά δεν ευκαιρούσε η μικρή για να μου γράψει το γράμμα.</em> (1986)<br><br>

<em>Χαιρετισμούς στον αδερφό σου τον Αλέκο. και τη Ρόζα. Το δρόμο σας τον φτιάξανε; </em>(1987)<br><br>

<em>Εγώ με την υγεία μου, είμαι πολύ χάλια, πότε είμαι καλύτερα και πότε χειρότερα. Έχω περάσει πολλά. και μακάρι τα βάσανά μου, να σταματήσουν εδώ. Ευτυχώς έχω καλά παιδιά και δεν μ' αφήνουμε ούτε λεπτό μόνο μου. Ο Θεός να τα έχει καλά. Αυτά είναι τα νέα τα δικά μου. Καλή Ανάσταση, καλό Πάσχα και Χριστός Ανέστη.</em> (14.04.1995)<br><br>

<em>Σας τα είπα όλα. Παρακαλώ εσείς γράψτε τα νέα του χωριού.</em> (αχρονολόγητο)<br><br>

<em>Χαιρετισμούς και υγεία. Τα άλλα δε χρειάζονται.</em> (1993)<br><br>

<em>Πολή Αγαπημένη μου Μαριά σε φυλώ. Μαριά μου έχω κάτη πόνους στα όλα μου τα κόκαλα έχω και πολή πίηση αλλά κάθε μέρα σε θημάμαι στην προσευχή μου. Να μας έχει ο Θεός καλά να ξαναανταμοθούμε, το καλοκαίρη έστω. όχι μόνο μέσα από τα γράμματα.</em> (7.02.1996)<br><br>

<em>Τι να σου λέω τώρα. Τα παιδιά από την Χώρα και ο υιός τους ο Άγγελος είναι τώρα Στρατιώτης στην Σάμω. Περνάει ο καιρός...</em> (03.1996)<br><br>

<em>Εδώ και ένα μήνα ακριβώς βρίσκομαι στο γηροκομείο και είμαι βαθειά πικραμένη. Αν είχα τουλάχιστον σύνταξη 240.000 το μήνα θα ήμουνα σχεδόν βασίλισσα εδώ μέσα. Αυτές που μπορούν να πληρώσουνε αυτό το ποσόν είναι μόνες στο δωμάτιο κάνουνε ότι θέλουνε έχουνε τηλεόραση και σβύνουνε ότι ώρα θέλουνε τα φώτα. Ενώ εγώ που έχω κι' άλλη μαζί μου Συριανή πρέπει να κοιμάμε από τις 9 και να ζω στο σκοτάδι, φως δεν θέλει καθόλου. Μετά τις 9 και ένα λεπτό, μύγα δεν κουνά. Μην λέτε σε κανένα στο χωριό ότι θα νοικιαστή το σπίτι, μην το μάθη το Ίδρυμα και μου ζητήσουνε αύξηση.</em> (1998)<br><br>

<em>Εδώ όλες παίρνουνε χάπια για να κοιμηθούνε. Κακό το γήρας. Αντώνη παρακαλώ το Θεό να με πάρη πιο νέα, κάτω των 85 ετών. Βλέπω εδώ γριές και γέρους 87, 93 έχουνε τα χάλια τους. Τρέμουνε ολόκληρα σαγόνια, ποδάρια χέρια. Σας εύχομαι μαζί με τη Ρόζα να γεράσετε και να είσαστε πάντα μαζί, στο σπίτι σας. Περαστικά και σιδερένιοι. </em> (6.10.1998)<br><br>

<em>Ίδα πος έμαθες δια την Σοφιά μου που στείνη σπητάκη και σε ευχαριστώ που εχάρηκες, αλά πάρα πολά έξοδα. Αν εγώ έπερνα σύνταξη τόσα χρόνια που εδούλεβα θα εμπορούσα να την βοηθούσα αλλά δεν μου εύγαλαν Σύνταξη διότι φτέω εγώ δεν επέμεινα. Θα έπερνα καλή σύνταξη ενώ τώρα τα πληρώνει μόνη της. τι να κάνεις ήθελε σπίτι. </em>(1998)<br><br>

<em>Κυρία Μαρία σας φυλώ πολαίς φοραίς. Πάντα παρακαλώ για σας και για την υγεία του Νάσου σου, πάρα πολή σε σκέπτομαι. Εγώ Μαριά μου δεν είμαι καθόλου καλά μόλης και πηγενω εις την εκκλησία με το παστουνάκη. Αυτά τα ολίγα. Λ.Ζ.</em> (19.12.1998)<br><br>

<em>Δεν καλοβλέπω και δεν ιμπορώ να γράφω πια σε κανέναν. Στο τελέφονο δεν ακούω καθόλου. Με αυτά και με αυτά, σε φυλώ πολαίς φοραίς με αγάπη. Εύχομαι το γράμμα να σε εύρη καλά. Έχεις και πολλά χαιρετίσματα από την Ζοσηφίνα και τας ευχάς της με πολύ Αγάπη. Παρακάλα και εσή για μένα. Πάντα Σας Αγαπώ και σας θημάμε. </em> (1999)

<tr><td><p class="epilogos">
<!--<b>Φίλοι της Βωλάξ, </b>--> 25.11.2011
</p></td></tr>


<tr><td style="padding-top:20px; padding-left:25px;"><img src="theme/greyline.jpg"></td></tr>

 <tr><td><p class="pagetitle">Όλοι αντάμα!</p></td></tr>
   <tr><td><p class="prologos">Τα παλιά τα χρόνια ο ουρανός ήταν πιο κοντά στη γη! Μια οργιά απείχε! Ήταν μια εποχή που στο χωριό, μαζί με τους κατοίκους, συμμετείχαν και οι επάνω: υπήρχε ο Θεός, οι άγιοι κι οι άγγελοι. Όλοι μαζί. Σε κοινές ιστορίες...</p></td></tr>

 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Satxyologimata.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">
<strong>Ο Άι-Νικόλας</strong><br>
–Λίγο πιο έξω από το Παράδεισο –μια απόσταση όσο από δω μέχρι τα Λουτρά– υπάρχει ένα καφενεδάκι όπου παν εκεί και παίζουνε σκαμπίλι οι Άγιοι. Χαρτάκι με τα πάντα: λεφτά, κόζια, ρακιές... Οι άγγελοι, τώρα, τους φυλάνε τα λεφτά (γιατί έχουν μαζευτεί πολλά) και παρακολουθούν και το παιχνίδι. Καφετζής στο μέρος αυτό είναι ο Άι-Νικόλας. Μια φορά, που λες, βούλιαξε στο Κάβο Ντ' όρο ένα βαπόρι 
και πνιγήκανε ένα τσούρμο ναυτικοί που ήτανε μέσα. Ε, πάνε, που λες, στον Παράδεισο και δεν τους έβανε ο Άγιος Πέτρος μέσα, γιατί σε κάθε λιμάνι είχανε και άλλη εκεί κοπέλα αφήσει. <br>
–Να πιούμε και μια στάλα... <br>
–Τραβάνε, λοιπόν, κατά τη Κόλαση, αλλά ούτε κι εκεί τους δεχτήκανε. Στέλνανε, λέει, λεφτά στους δικούς τους, να έχουν κατιτίς να φάνε –για βοήθεια που λέμε. Έγινε, λοπιόν, μεγάλη φασαρία με τους ναυτικούς: ούτε δω μπορούσαν να πάνε, ούτε κει, φώναζαν κι αυτοί, μεγάλος χαμός εγένηκε. Αφήνει τότε, ο Άι-Νικόλας το καφενέ, τραβάει προς τον Θεό, του λέει το και το. Υπάρχει ένας χώρος ανάμεσα στη Κόλαση και τον Παράδεισο, πόσα θες, τέλος πάντων, να στα δώσω να βάλουμε τους ναυτικούς εκεί δα. Είχε λεφτά, τώρα ο Αη-Νικόλας, από τα χαρτιά, τα 'δωσε του Θεού, τους βόλεψε τους ναυτικούς. Από τότε, όλοι οι ναυτικοί τον είχαν για προστάτη τους. Ο Ζώρζης με την Ειρήνη γι' αυτό εβάφτισαν το παιδί τους Νικολή. Έτσι που λες... <br>
–Άντε να πιούμε μια, όλο μιλάτ' εσείς!<br><br>

<strong>Βοήθεια από τον Άγγελο</strong><br>
–Άκου μια ιστορία. Ήτανε Φώτα. Ήτανε ένα βοριαδάκι τι να σου πω: βοριάς βωλακίτης! Πολύ δυνατός, που δεν μπορούσες να βάλεις έξω το 
πρόσωπό σου. <br>
–Βρε για όνομα! <br>
–Ναι! Ανέβηκε ο παπάς, που λες, να μας κρύψει τον Χριστούλη που είχε γεννηθεί και τον είχαμε στη φάτνη. Κι εγώ όταν ερχόμουν από την εκκλησία πίσω: βράδυ, σκοτάδια. Όταν, λοιπόν, γυρίσαμε από την εκκλησία ήρθε ο αέρας να με πάρει από τη βεράντα μου. Είπα εγώ, εκείνη την ώρα, ο καημένος ο παπάς πως θα πάει στην Αγάπη τώρα, με τέτοιο αέρα και βροχές. Ήταν ο μακαρίτης ο Ντον Σωτήρης. Εκεί, λοπόν, που του έλεγα ήρθε ένας αέρας μέσα στην βεράντα μου, επήρε τα φρύγανα απ' τα χέρια μου –που ξέρεις παλιά βάζαμε και φρύγανα. Μπήκα γρήγορα μέσα στο σπίτι. Και έλεγα πως θα πάει στο σπίτι του ο άνθρωπος αυτός, με σκοτάδια και με τέτοιο κρύο. Τέλος πάντων, εγώ μπήκα μέσα στο σπίτι και άναψα τα φώτα και είχαμε ένα φώσι τότε, καντηλάκι. Φαναράκι καλύτερα, όχι ηλεκτρικά, ακόμα δεν είχανε βάλει ηλεκτρικά. Τα παιδιά μου μικρά όλα. Πήγαμε με τα φαναράκια, ζεστάναμε το φαί μας να πάμε στο κρεββάτι μας. Τα ρούχα μας όλα μουσκεμένα. Τέλος πάντων βρεμένα-ξιβρεμένα αυτά είχαμε. Εφάγαμε μια σούπα, ξέρω εγώ τι είχαμε, πήγαμε και κοιμηθήκαμε. Όμως, ο κακόμοιρος ο παπάς έφυγε 
με τέτοια φασαρία και αέρα... <br>
Δημητράκη μου πήρες μπισκότα; <br>
Κεράστε το παιδί, στη ντουλάπα έχω το κουτί.<br>
–Του τα έδειξα πριν, δε θέλει.<br>
–Ευχαριστώ, πιο μετά... Λοιπόν, ο παπάς έφυγε...<br><br>

–Ο παπάς που λέτε, έπεσε σε ένα ρέμα, του έσβησε και το φαναράκι του, άρχισε να φωνάζει: Βοήθειαα! Βοήθειαα! Βοήθειαα! Ακούει μια φωνή: –Ποιος είσαι και τι θες; –Είμαι, λέει, ο παπάς. –Και τι θέλεις; –Θέλω βοήθεια: μου πήρε ο αέρας το φανάρι και δεν ξέρω που είμαι και που βρίσκομαι. Και έχω χαθεί, είμαι μέσα σε μια ρεματιά, στα σκοτάδια και βρέχομαι... –Περίμενε, του λέει η φωνή, και γω θα' ρθω να σε βοηθήσω. Τον ρωτάει ο παπάς: –Ποιος είσαι συ; –Ο Άγγελος είμαι, μη φοβάσαι! Εγώ, θα σε βοηθήσω. Μόναχα να μου λες συνέχεια κάτι για να μη χάσω τα ίχνη σου. Μίλαγαν αυτοί μεταξύ τους. Του είπε ο Άγγελος: –Μη τυχόν και φύγεις από 'δω γιατί... Ε, κάποια στιγμή γυρεύοντας τον παπά, τον βρήκε. <br><br>

Ο Άγγελος είχε πάντα επάνω του ένα κουτί σπίρτα. Τράκα, τράκα, τράκα, τράκα... αλλά ο δυνατός αέρας δεν άφηνε τα σπίρτα να ανάψουν. Οπωσδήποτε, όμως, βρήκε μια στιγμή το φανάρι και τ' άναψε. Ήταν ο Άγγελος της Ζωζεφίνας. –Να σε πάω στο χωριό να ξεκουραστείς. 
–Δεν μπορώ, μου 'σβησε το φανάρι και πρέπει να πάω στην Αγάπη να κάνω λειτουργία. Του λέει: –Αν πρέπει να πας, θα σε πάω εγώ στ' Αγάπη που' χω φακό. Αν σου ξανασβήσει το φανάρι πως θα πας; Τον πήγε μέχρι το σπίτι του, τον ανέβασε απάνω –ήταν πολύ ψηλές οι σκάλες στο παπαδικό, στ' Αγάπη. Λέει, πήγαινε ν' αλλάξεις να κοιμηθείς γιατί θα πουντιάσεις. Ο Δον Σωτήρης αποκρίνεται: Δεν μπορώ να πάω να κοιμηθώ γιατί πρέπει να πάω να λειτουργήσω, κι αν δεν λειτουργήσω τώρα, το πρωί δεν βρίσκω κανένα στην εκκλησία... Άντε εσύ, χτύπησε την καμπάνα, λέει του Άγγελου. Ο καημένος κι αυτός πήγε, την χτύπησε και ξαναέφυγε για τη Βωλάξ. <br><br>

Το πρωί να η πεθερά μου –η πεθερά μου ήταν η γιαγιά τους– Ε, λέω, μητέρα, τι ώρα ήρθεν ο Άγγελος δεν τον πήρα είδηση. Α! λέει, άστα, μην ερωτάς. Έκανε ένα καλό απόψε. Έτσι κι έτσι... <br>
Δημήτρη μου σίγουρα δε θες κάτι; Έχω και σοκολατάκια, στο διπλανό κουτί.<br>
–Ευχαριστώ. Να! Παίρνω ένα μπισκότο. Λοιπόν;<br><br>

– Λοιπόν, κάποια στιγμή ύστερα από μέρες, πήγε ο παπάς στη Χώρα. Μαζεύτηκαν όλοι εκεί. Και οι παπάδες, οι Χωραίτες, ρωτούσανε: πως πέρασες εσύ τα Χριστούγεννα; πως εσύ; πως εσύ; πως περάσατε στα χωριά; Λέει, ο Ντον Σωτήρης, την ιστορία του με το παλιοφάναρο, από το Βωλάξ στ' Αγάπη. Την ακούει που λες ο Ντον Γιώργης και την επόμενη στη Διδαχή...<br>
–Στο κύρηγμά του...<br>
–Στο κύρηγμά του, ναι. Λέει: Λέτε ότι δεν κάνει θά'ματα ο Θεός; Να! Ένα Θαύμα που συνέβει στον Ντον Σωτήρη, που δεν ημπορούσε να πάει στο χωριό του και ήρθεν ο Άγγελος και τον βοήθησει! Μέχρι την Χώρα έφτασε η είδηση, που ένας Άγγελος τον έσωσε, που του άναψε το φανάρι, που τον πήγε σπίτι του και χτύπησε την καμπάνα του και πήγαν όλοι στην εκκλησία κι ας ήταν αργά το βράδυ! Λέτε πως δεν κάνουνε θαύματα μα ιδού τα θαύματα! Όλοι οι παπάδες του νησιού μάθαμε την ιστορία αυτή... Οι άλλοι τώρα, στην εκκλησία, τρελλαθήκανε. Εξεπλάγησαν. Πήγε Άγγελος... Πώς αυτό; Πως εκείνο;... Ο παπάς όμως έφυ'εν, δεν είπε κάτι άλλο. <br><br>

Πάνε, ρωτάν την αδερφή μου –που ήταν ανηψιά του παπά– μήπως ξέρει περισσότερα. Λέει, δεν μας λες, αυτά που είπε ο Ντον Γιώργης είναι σωστά; Ε, αφού το λέει, έτσι θα 'γινε. Ήταν κι αυτή μπλεγμένη όμως, γυρνάει σε μένα: Δεν μου λες Μαρία. –Τι να σου πω; –Ε να, είπεν ο μπάρμπας –μπάρμπα τον ελέγαμε εμείς– αυτά κι αυτά. –Εγώ, λέω, να σου πω: Ήταν αλήθεια. –Έλα μωρέ που ήταν αλήθεια, μου λέει η αδερφή μου, ένας άγγελος εκεί. –Ε! αλήθεια ήταν της λέω! –Μα τι λες τώρα, τρελλάθηκες; –Δεν τρελλάθηκα αλλά ήταν ο... κουνιάδος μου ο Άγγελος!<br> Μα το κεράσατε το παιδί τίποτα; Έχω μπισκότα στο κουτί...<br><br>

<strong>Λες;</strong><br>
Θυμάμαι την Ζαζά ένα καλοκαίρι, στα τελευταία της, να πίνει κρυφά έξω από την Σαχριστία, στη στροφή. Eγώ τότε ήμουν με μακριά μαλλιά και ελαφρύ υπογένειο. Καλοκαίρι ήταν και φόραγα ένα άσπρο μακό και πήγαινα προς το Άπλωμα. Με είδε να πλησιάζω προς το μέρος της και στην αρχή, μου φάνηκε ότι πήγε να κρυφτεί. Έβαλε το μπουκάλι πίσω από την πλάτη της και με ξανακοίταξε αμήχανα. Εγώ, συνέχισα να 
περπατάω προς το μέρος της για να πάω εκεί που ήθελα. Μόλις έφτασα σε μια απόσταση πέντε μέτρα από κείνη, σηκώθηκε όρθια απότομα. Μόλις έφτασα δίπλα της, μου λέει: «Σαν τον Χριστό είσαι!» Της χαμογέλασα και της λέω: «Γειά σας θεία!» Τότε με ξανακοιτάει στα μάτια και μου λέει: «Με μπέρδεψες έτσι όπως είσαι και νόμιζα ότι ερχόσουν για μένα... Χθες ορκίστηκα στο Χριστό ότι θα το κόψω...»<br><br>

Υπήρχε μια εποχή που στο χωριό, μαζί με τους κατοίκους, συμμετείχε κι ο ουρανός! Υπήρχε ο Θεός, οι άγιοι κι οι άγγελοι. Όλοι μαζί. Σε κοινές ιστορίες...


<tr><td><p class="epilogos">
<!--<b>Leopold Dustal, </b>-->27.12.2011
</p></td></tr>

 <tr><td style="padding-top:20px; padding-left:25px;"><img src="theme/greyline.jpg"></td></tr>


 <tr><td><p class="pagetitle">Μεγάλοι και μικροί εν δράσει</p></td></tr>
   <tr><td><p class="prologos">Kι άλλες αφηγήσεις από αυτές που δεν ξεθωριάζουν εύκολα, από ηλικιωμένους που κρύβουν την ψυχή ενός νέου!</p></td></tr>

 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/HUMOR_02.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody"> Αν υπάρχουμε εμείς σήμερα, είναι γιατί υπήρξαν όλοι οι προηγούμενοι από εμάς. Αυτοί οι «ηλικιωμένοι» που αγωνίστηκαν, κουράστηκαν, έδωσαν ότι είχαν για να μας φροντίσουν. Ας δούμε κάποιες ιστορίες με μικρούς και μεγάλους, ακόμη κι αν δεν μπορούμε να ξεχωρίσουμε ποιος είναι ο μικρός και ποιος ο μεγάλος... <br><br>

<strong>Τα γράμματα</strong> <br>
Ο γερό-Φραγκούλας δεν είχε φύγει ποτέ από ο χωριό παρά μόνο όταν είχε πάει στα νιάτα του φαντάρος. Τώρα στα γεράματα, έρχεται στην Αθήνα να μείνει κοντά στα παιδιά του για να τον φροντίζουν αφού δεν μπορεί να εξυπηρετηθεί μόνος του. Κάθε βράδυ κατά τις 19:30 βλέπει τον συνονόματο εγγονό του, 17-18 χρονών, να βγαίνει από το σπίτι. Αυτό, από την αρχή του έκανε εντύπωση και δεν του άρεσε... Ρωτάει μια μέρα τον γιο του:<br>
–Βρε συ Γιάννη που πάει ο μικρός κάθε βράδ';<br>
–Πάει στο φροντιστήριο να μάθει γράμματα.<br>
–Ναι σώθηκε... Εγώ που πήγαινα μέρα στο σχολειό και δεν έμαθα, και θα μαθ' αυτός που πάει βραδ'!<br><br>

<strong>Το παιδί και το δαμάλι</strong> <br>
Ο Γιάννης, ο λεγόμενος Τακάς, πήγαινε μια μέρα στη Στενή. Μετά από αρκετό περπάτημα έφτασε στη Λιβαδερή. Εκεί, συνάντησε έναν μικρό που πήγαινε τις αγελάδες της οικογένειας σε κάποιο από τα χωράφια της. Μαζί με τις αγελάδες ήταν και ένα μικρό δαμαλάκι.<br>
–Βρε μικρέ που πας τ'ς γελάδες;<br>
–Ου μπαμπάς μού 'πην να τ'ς πάου σ' ένα χουράφ' κοντά στον Κέχρου.<br>
–Βρε συ, το χουράφ' ειν' μακριά από 'δω. Γιατί πας με τα πόδια; Θα κουραστείς! Καβάλα το δαμάλι κι κράτα τ' αφτιά τ' για να μην πεσ'ς!<br>
Ο μικρός, αφού του το είπε κάποιος μεγαλύτερος, πήγε ν' ανέβει στο δαμαλάκι. Όπως ήταν φυσικό, τον έριξε κάτω, με αποτέλεσμα το παιδί να αρχίσει τα κλάματα και ο Γιάννης το κοιτάει και να γελάει! <br>
Ο ίδιος καμαρώνει όταν λέει το αστείο του και η  διήγηση τελειώνει –πάντα– με την φράση: «Κλάματα ο μικρός, γέλια εγώ!!» και βάζει ο ίδιος τα κλάματα από τα γέλια...<br><br>

<strong>Η στάμνα</strong> <br>
Ο μπαρμπα- Αντρέας ο Γιόλαρος βλέπει κάποτε, μέσα στο χωριό, ένα μικρό κοριτσάκι να κρατάει ένα σταμνί και να πηγαίνει στην πηγή να φέρει φρέσκο νερό για την γιαγιά της. Της λέει λοιπόν:<br>
–Μουρή, πού πας με του σταμνί;<br>
–Μ' ήστειλεν η γιαγιά μ' να της πάω νερό...<br>
–Μουρή, σπασ' του σταμνί, να μη σε ξαναστείλ'! <br>
Η μικρή τον κοίταζε καλά-καλά και δεν ήξερε τι να κάνει. Φοβόταν να το σπάσει, αλλά τις έκανε εντύπωση να της το ζητάει κάποιος μεγάλος, στην ηλικία του πατέρα της...<br>
–Σπασ' το μουρή, σπάσ' το να μη ξαναπάς για νερό!<br>
Το μικρό κοριτσάκι φοβήθηκε και το έβαλε στα πόδια τρέχοντας. <br><br>

Το μικρό αυτό κοριτσάκι έγινε πλέον γιαγιά 80 ετών και θυμήθηκε την ιστορία αυτή όταν προσφέρθηκε να μας βάλει λίγο νερό να δροσιστούμε...


<tr><td><p class="epilogos">
<b>Jacques,</b> 27.12.2011	
</p></td></tr>


<tr><td><br></td></tr>

</table>
</td>

		<table cellpadding="0" cellspacing="0" align="center" width="868">
			<tr>
				<td height="40" bgcolor="000000" align="left">
					<p class="bodydata2">Copyright © Leopold Dustal, 2010 - Saved for preservation</p>
				</td>
			</tr>
		</table>
	</body>
</html>















