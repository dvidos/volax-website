<html>
<head>
	<meta http-equiv="Content-Language" content="en-us">
	<meta http-equiv="Content-Type" content="text/html; charset=UTF-8">
	<meta name="keywords" content="Βωλάξ">
	<title>Βωλάξ</title>
	<link rel="stylesheet" href="theme/appearance.css">
	<LINK REL="SHORTCUT ICON" HREF="theme/volax.ico">
	<script type="text/javascript" language="JavaScript1.2" src="stm31.js"></script>
	<script type="text/javascript" language="JavaScript1.2" src="jquery.js"></script>
</head>

<body bgcolor="#8fb7d0" topmargin=0 background="theme/bg2.jpg" style="background-repeat:repeat-x;">
	<table cellpadding="0" cellspacing="0" align="center">
		<tr>
			<td>
				<table cellpadding="0" cellspacing="0">
					<tr>
						<td style="padding-right:20px;" >
							<img src="theme/logo.jpg"></td><td style="padding-right:80px; background-repeat:no-repeat;" background="theme/green.jpg" valign="top" class="titlewhite2"><a class="titleblack10" href="ligalogia.asp">www.volax-tinos.gr</a><br><a class="titlewhite2" href="ligalogia.asp">Ποιοι είμαστε</a>
						</td>
						<td style="padding-right:20px;">
							<a href="ContactForm.asp"><img src="theme/talk.jpg" border="0"></a>
						</td>
						<td style="padding-right:10px;">
							<a href="vour.asp"><img src="theme/wd01.jpg" border="0"></a>
						</td>

					</tr>
				</table>
			</td>
		</tr>
		<tr>
			<td id="tdMenu">
				<!-- menu was here -->
			</td>
		</tr>
	</table>



<SCRIPT LANGUAGE="JavaScript">
function openWindow(URL,x,y) {
  x=x+15;
  y=y+25;
  if (x<screen.availWidth) {
    var nLeft,nTop
    nLeft=(screen.availWidth-x)/2
    nTop=(screen.availHeight-y)/2    
    newWindow = window.open(URL, "myNewWindow", "toolbar=0, location=0, directories=0,"+
    "status=0, menubar=0, scrollbars=1, resizable=0, width="+x+", height="+y+", left="+nLeft+", top="+nTop);
  } else {
    newWindow = window.open(URL, "myNewWindow", "toolbar=0, location=0, directories=0,"+
    "status=0, menubar=0, scrollbars=1, resizable=1, width="+(screen.availWidth-30)+", height="+y+", left=15, top=100")
  }
  //newWindow.document.title="PocketBiz Demo"
}

</SCRIPT>



<table cellpadding="0" cellspacing="0" align="center" width="868" height="38"><tr><td></td></tr></table>

<table cellpadding="0" cellspacing="0" align="center" width="868">
  
<td valign="top" bgcolor="white">
  <table cellpadding="0" cellspacing="0">
     <tr><td width="193" height="39" bgcolor="b5e1e5"><p class="titleblack">Τα πάντα για το χωριό!</p></td></tr>
     <tr><td bgcolor="bfbdbd" background="theme/wd_02.jpg" style="background-repeat:no-repeat;"><p class="body">
     <a class="body" href="press.html">εφημερίδες \ περιοδικά</a><br>
     <a class="body" href="biblia.html">βιβλία</a><br>
     <a class="body" href="tv.html">τηλεόραση \ internet</a><br><br>
     </p></td></tr>
     <tr><td width="193" height="39" bgcolor="41637e"><p class="titlewhite" ><a class="titlewhitelink" href="eikastika.html">Ζωγραφική</a></p></td></tr>
     <tr><td width="193" height="39" bgcolor="41637e"><p class="titlewhite" ><a class="titlewhitelink" href="eikastika2.html">Φωτογραφία</a></p></td></tr>
     <tr><td width="193" height="39" bgcolor="e6d7a4"><p class="titleblack">Forget me not!</p></td></tr>
     <tr><td bgcolor="b5e1e5" height="36"><p class="body"><a class="linkfoto" href="totektora.html">αναμνήσεις - σχόλια<br></a></p></td></tr>
     <tr><td width="193" height="39" bgcolor="e6d7a4"><p class="titleblack">Σύνδεσμοι</p></td></tr>
     <tr><td bgcolor="b5e1e5" height="36"><p class="body"><a class="linkfoto" href="links.html">σερφάρισμα στο... νησί</a>
     </p></td></tr>
     <tr><td bgcolor="7f95a8" align="center" height="209" valign="middle"><img src="theme/rock.jpg"></td></tr>
 </table>
</td>
   

<td valign="top" bgcolor="white" align="left">
 <table cellpadding="0" cellspacing="0" align="center" width="675">
 <tr><td><p class="pagetitle">Παναγία Καλαμάν</p></td></tr>
 <tr><td><p class="prologos">Το Πάσχα στις Κυκλάδες αναβιώνουν πατροπαράδοτα ήθη, έθιμα και παραδόσεις. Ένα από τα γνωστότερα της Τήνου 
 γίνεται την Πέμπτη του Πάσχα στο χωριό Βωλάξ, στο ξωκλήσι της Παναγίας Καλαμάν. Εκεί, μετά την θεία λειτουργία, γίνεται λαμπρό πανηγύρι 
 με μουσική και πασχαλινούς μεζέδες. Ενδιαφέρον παρουσιάζει τι λέει η παράδοση για την Παναγία των Καλαμιών.</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/00_KALAM01_08.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">
<b>Επωνυμία:</b> Ο προηγούμενος ναός στην περιοχή (που δεν υπάρχει σήμερα) ονομαζόταν η <i>Γέννηση της Αγίας Παρθένας</i>. Με το ίδιο όνομα, 
βαφτίζεται ο νέος ναός που δημιουργήθηκε το 1758: <i>La Nativitá  Della Madonna detta Calamán</i>, όπως βλέπουμε στο 
<i>Libro Maestro della Chiesa
Parrocchiale di Vulacus</i>  (1849) που σήμερα βρίσκεται φυλαγμένο στα αρχεία της Καθολικής Αρχιεπισκοπής, στη <em>Ξυνάρα</em>. 
Γι αυτό, εξάλλου, η <em>Καλαμάν </em>
γιορτάζει στις 8 Σεπτεμβρίου και όχι στις 17 Νοεμβρίου όπου η Εκκλησία εορτάζει τα <i>Εισόδια της Θεοτόκου</i>.<br><br>

Μετά τη δεκαετία του '80, στα επίσημα έγγραφα του Ελληνικού Κράτους η <em>Παναγία Καλαμάν</em> αναφέρεται ως <em>Εισόδια της Θεοτόκου</em>, 
και η Καθολική 
Εκκλησία της Ελλάδας αποδέχεται αυτό το όνομα, δεχόμενη την τελευταία επίσημη απογραφή εκκλησιών του νησιού (1974), η απογραφή αυτή όμως 
έχει αρκετά λάθη και παραλήψεις. <br><br>

Ας αφήσουμε πίσω όλα αυτά. Στα διάφορα ενοριακά έγγραφα εμφανίζεται απλώς ως<em> Madonna di Calaman</em>. Ο Απόστολος Γ. Μωραΐτης, 
<font class="pagebodygreen">[Δήμος Σωσθενίου Τήνου - Οδοιπορικό Μέσα στο Χρόνο, 1994]</font> αναφέρει για την <em>Καλαμάν</em>: <em>«Η εκκλησία βρίσκεται στην εξαιρετική από φυσική ομορφιά 
τοποθεσία "Καλαμάν". Είναι ο ναός δισυπόστατος, αφιερωμένος και στην Αγία Άννα. Προφανώς κτίσθηκε το 1792, όπως φαίνεται από εντοιχισμένη 
πινακίδα. Ο ναός αναφέρεται και στην απογραφή των εκκλησιών του 1856. Εορτάζει την Πέμπτη του Πάσχα»</em>. <br><br>

Προφανώς έχει μπερδευτεί από την εικόνα που υπάρχει στο βήμα, και δείχνει την Αγία Άννα να προστατεύει μητρικά την μικρή Μαρία. Η παλαιά 
όμως εικόνα της εκκλησίας –που βρίσκεται, πλέον, δεξιά στο ναό μετά την αποκατάστασή της– έχει την επιγραφή: Nativitas est Hodie S(anct)a(e)
 Mariae Virg(inis), δηλαδή «Σήμερα είναι η γέννηση της Αγ. Μαρίας της Παρθένου». <br><br>

Ο Μωραΐτης αναφέρεται σε δισυπόστατο ναό. Οι καθολικές εκκλησίες δεν έχουν απαραίτητα ένα Βήμα. Για παράδειγμα, η Ενορία του χωριού έχει τρία. 
Αυτό δε σημαίνει ότι ο ναός έχει περισσότερα ονόματα. Εξάλλου, είναι γνωστό ότι, τα <em>Εισόδια της Θεοτόκου</em> και η Αγία Άννα είναι οι δυο όψεις 
του ίδιου νομίσματος. <br><br>

<b>Θρησκευτική Ιστορία:</b> Η Άννα, μητέρα της Θεοτόκου, πέρασε όλη σχεδόν τη ζωή της στείρα, χωρίς να γεννήσει παιδί. Μαζί με τον άνδρα 
της Ιωακείμ ικέτευαν προσευχόμενοι το Θεό να τους χαρίσει κάποτε ένα παιδί, να το έχουν γλυκιά παρηγοριά στα γεράματά τους. Και αν γινόταν 
αυτό, αμέσως θα το αφιέρωναν στο Θεό. Και πράγματι, ο Θεός ευδόκησε και η Άννα γέννησε την Μαρία, την Υπεραγία Θεοτόκο. Έτσι, όταν αυτή έγινε 
τριών χρονών, την πήραν οι γονείς της να την αφιερώσουν στο Θεό. Αφού την πήγαν στο Ναό, την παρέδωσαν στον αρχιερέα Ζαχαρία, ο όποιος αφού 
την παρέλαβε, την εισήγαγε στα Άγια των Αγίων, όπου μόνο ο αρχιερέας έμπαινε μια φορά το χρόνο. Αυτό το πέρασμα της Παναγίας στο Ναό ονομάζει 
η Εκκλησία τα <em>Εισόδια της Θεοτόκου</em>.  <br><br>

<b>Έτος ανοικοδόμησης υπάρχοντος ναού:</b> 1758. Το <i>Libro Maestro</i> της <em>Βωλάξ </em>γράφει ξεκάθαρα: <i>«La chiesa parrochiale é nata 
fabbricata nell' anno 1758».</i><br><br>

<b>Πληροφορίες:</b> Μικρό γραφικό ξωκλήσι αφιερωμένο στην Παναγία που βρίσκεται στην περιοχή της <em>Καλαμάν</em>. Κάθε Πέμπτη του Πάσχα 
πραγματοποιείται στο συγκεκριμένο μέρος το γνωστό πανηγύρι, ενώ, υπήρχαν χρονιές όπου το συγκεκριμένο πανηγύρι είχε τέτοια προσέλευση που 
το 1/8 των κατοίκων ολόκληρου του νησιού βρισκόταν σε ένα χωριό 30 ατόμων! <br><br>O μύθος για το πως η Παναγία προστάτευσε τους 
κατοίκους του χωριού μετά από μια επίθεση Τούρκων Πειρατών, εξηγεί γιατί εορτάζεται σήμερα το γεγονός.<br><br>

<b>Ιστορία:</b><i> «Στα μέσα του 18ου αιώνα υπήρχε ένα μικρό ξωκλήσι που γιόρταζε τη γέννηση της Θεοτόκου (8 Σεπτεμβρίου). Εκεί οι 
κάτοικοι του Βωλάξ και των γειτονικών χωριών είχαν συγκεντρωθεί για ν’ ακούσουν τη Θ. Λειτουργία και να παρακαλέσουν την Παναγία, όταν 
κουρσάροι Αλγερινοί ξεπρόβαλλαν από τα γύρω βουνά. Πανικόβλητοι οι πιστοί ικετεύουν την Παρθένα να τους προστατεύσει κι Εκείνη κάνει το 
θαύμα Της. Πυκνά καλάμια υψώνονται τριγύρω καλύπτοντας εκκλησάκι και χωρικούς. Οι <a href="peirates.asp" class="bluelink"><b><i>πειρατές</i></b></a> αναγκάζονται να φύγουν άπρακτοι. Αργότερα, στο 
ίδιο σημείο, οι κάτοικοι θα κτίσουν ένα μεγαλύτερο ξωκλήσι (1792) και θα το ονομάσουν η Παναγία της Καλαμάν (των Καλαμιών). Λίγα καλάμια 
μαρτυρούν μαι σήμερα στα πλήθη που συρρέουν κάθε Πέμπτη του Πάσχα για να εορτάσουν τη "μαράντα", εκείνο το γεγονός».</i><br><br>

Αυτό είναι το περιεκτικό και κατατοπιστικό κειμενάκι της κάρτας που μοιράστηκε, για πρώτη φορά το Σάββατο 22.08.1992 στην  
επέτειο των 200 χρόνων από την κτίση της εκκλησίας στην <em>Καλαμάν  </em>(H αλήθεια είναι ότι, μέχρι τότε η μόνη γνωστή πληροφορία που είχε ο Σύλλογος 
για τη δημιουργία της <em>Καλαμάν ή</em>ταν το μαρμαράκι με την ημερομηνία 1792) προς τιμή της Παναγίας. Το αντίστοιχο δελτίο τύπου που μεταφέρουμε 
παραπάνω, μοιράστηκε στις τοπικές εφημερίδες <font class="pagebodygreen">[<em>Κυκλαδικόν Φως</em> #527/528, Ιουλ./Αυγ. 1992,
 <em>Τηνιακή Φωνή</em> #41, Iουν. 1992]</font> και καλούσε όλους 
τους φίλους να γιορτάσουν αυτό το γεγονός. Aς πάρουμε όμως τα πράγματα από την αρχή: <br><br>

<a href="sarakinoi.asp" class="bluelink"><b>Οι Σαρακηνοί και η Τήνος</b></a><br>
Ο μύθος μιλάει για Σαρακηνούς πειρατές. Σε παλαιότερα δυτικά ιστορικά κείμενα, οι Σαρακηνοί ήταν ο λαός της Σαρακηνής Αυτοκρατορίας, όνομα 
που χρησιμοποιήθηκε για την Αραβική Αυτοκρατορία, ένα μουσουλμανικό χαλιφάτο  υπό την κυριαρχία των δυναστειών Ουμαγιάντ και Αμπασίντ. Ενώ, 
ο όρος "Σαρακηνοί" προέρχεται από την αραβική λέξη sharqiyyin, που σημαίνει «Ανατολίτες». <br><br>

Κατά τους πρώτους αιώνες της Ρωμαϊκής Αυτοκρατορίας οι Σαρακηνοί ήταν νομαδική φυλή από τη Χερσόνησο του <em>Σινά</em>, αλλά αργότερα οι ελληνόφωνοι 
της αυτοκρατορίας χρησιμοποίησαν τον όρο αναφερόμενοι σε όλους τους Άραβες. Μετά την εξάπλωση του Ισλάμ, και ιδιαίτερα τον καιρό των 
Σταυροφοριών, ο όρος επεκτάθηκε για όλους τους μουσουλμάνους, κυρίως για εκείνους που ήταν στη <em>Σικελία</em>. Στα χριστιανικά κείμενα το όνομα 
σήμαινε «αυτοί που δεν είναι από τη Σάρα (σύζυγος του Αβραάμ)», καθώς οι Άραβες, σύμφωνα με τη βιβλική γενεαλογία, κατάγονταν από την 
Άγαρ (Επειδή η Σάρα δεν μπορούσε να τεκνοποιήσει, προσέφερε στον Αβραάμ την δούλη της Άγαρ με την οποία και απέκτησε γιο τον Ισμαήλ) και 
για αυτό λέγονταν και<em> Αγαρηνοί</em> ή <em>Ισμαηλίτες</em>. Λέγεται (χωρίς, όμως, να έχει τεκμηριωθεί ποτέ) ότι η περιοχή <em>Ισμαήλ </em>στα βόρεια της Τήνου, 
αποτέλεσε παλαιότερα τόπο Σαρακηνών.<br><br>

Ο Ιωάννης Δαμασκηνός, κάτοικος της πρωτεύουσας του χαλιφάτου, περιέγραψε τους Σαρακηνούς στις αρχές του 8ου αιώνα:<em> «Έστι δε και η μέχρι 
του νυν κρατούσα λαοπλάνος θρησκεία των Ισμαηλιτών, πρόδρομος ούσα του Αντιχρίστου. Κατάγεται δε από Ισμαήλ, του εκ της Αγάρ τεχθέντος τω 
Αβραάμ, διόπερ Αγαρηνοί και Ισμαηλίται προσαγορεύονται. Σαρακηνούς δε αυτούς καλούσιν, ως εκ της Σάρρας κενούς...»</em> Κατά τον 9ο αιώνα, με 
αυτόν τον όρο, χαρακτηρίστηκε μια συγκεκριμένη ομάδα μουσουλμάνων, ισπανο-αραβικής προελεύσεως, που μετά την επικράτηση των Ομεϋάδων 
εκδιώχθηκαν από την Ισπανία και υπό τον Αμπού Χαφέζ συγκρότησαν πειρατικό στόλο και εγκαταστάθηκαν αρχικά στην Αίγυπτο. Από εκεί, ανέπτυξαν 
έντονη πειρατική δράση, καταφέρνoντας να εγκαθιδρύσουν μια σειρά από εμιράτα, τα γνωστότερα των οποίων είναι αυτά της <em>Κρήτης </em>και της 
<em>Σικελίας</em>. <br><br>

Ο Αμπού Χαφέζ (Απόχαψις για τους Βυζαντινούς) αποβιβάστηκε στην <em>Κρήτη </em>το 823 μ.Χ., και σιγά-σιγά την κατέλαβε όλη αντιμετωπίζοντας μάλιστα 
και με επιτυχία τους Βυζαντινούς που επανειλημμένα εκστράτευαν εναντίον του. Ο Αμπού Χαφέζ έκτισε τον <em>Χάνδακα </em>που κατέστησε και πρωτεύουσά 
του και εργάσθηκε με φανατισμό για την εξαφάνιση του Χριστιανισμού και τον πλήρη εξισλαμισμό του νησιού. Γεγονός που το πέτυχε εν πολλοίς, 
αν υπολογίσει κανείς ότι ενάμιση αιώνα μετά, όταν οι Βυζαντινοί ανέκτησαν τη Κρήτη ελάχιστα ίχνη της χριστιανικής θρησκείας σώζονταν.<br><br>

Αρκετά πιο πριν, κατά το έτος 653 μ.Χ., περιγράφονται οι πρώτοι Σαρακηνοί εναντίον της Τήνου. Τότε, <i>«πολυάριθμα στίφη από Σαρακηνούς και 
Άραβες υπό την ηγεσία του περιβόητου Μωχαμέτ γιού του Αβδουλλάχ είχαν επιδράμει κατά των παραλίων της Μικράς Ασίας και κατά των νησιών του 
Αιγαίου. [...] Η επιδρομή αυτή υπήρξεν η περισσότερο καταστρεπτική από όλες όσες αναφέρει η Ιστορία. [...] Επυρπόλησαν και κατεδάφισαν τέσσαρες χιλιάδες χριστιανικούς Ναούς. Ακόμη ελεηλάτησαν και κατέσφαξαν αναρίθμητους νησιώτες και επέφεραν τεράστιες καταστροφές. Οι κάτοικοι περίφοβοι εγκατέλειπαν τις πατρίδες των και κατέφευγαν σε άλλα μέρη, όπου ηδύναντο να ζήσουν με μεγαλύτερη ασφάλεια. Οι ανωτέρω Σαρακηνοί 
και Άραβες από τα ορμητήρια που είχαν εγκαταστήσει στα παράλια της Κρήτης κι της Κύπρου εξορμούσαν και εξακολούθησαν επί πολλά έτη να λυμαίνωνται τα νησιά και να σκορπίζουν τον όλεθρο σ' αυτά».</i> <font class="pagebodygreen">[Τιμολέων Δ. Αμπελάς, Ιστορία της Σύρου, 1874, σ. 338]</font><br><br>

Υπάρχουν αναφορές  με περισσότερα στοιχεία για τους Σαρακηνούς που επέδραμαν στην Τήνο (κατά τα έτη 727, 740, 747, 823, 882, 904, 924, 948, 961, 1027 και 1035. Έτη, όπου λογικά δεν πρέπει να είχε δημιουργηθεί ακόμη το χωριό <em>Βωλάξ</em>. Μετά την τρίτη σταυροφορία, έχουμε για πρώτη φορά "Τούρκους" πειρατές (1198) με συνεχείς επιθέσεις –κυρίως– επί Βαρθολομαίου Β' Γκίζη. Συνεπώς, δεν πρέπει να ήταν Σαρακηνοί αυτοί που 
έφτασαν μέχρι την περιοχή της <em>Καλαμάν</em>.<br><br>

<b>Ποια είναι η πραγματική ημερομηνία που χτίστηκε η εκκλησία</b><br>
Ο Μωραΐτης μάς λέει, όπως είδαμε, ότι η εκκλησία <em>«προφανώς χτίστηκε το 1792 όπως φαίνεται από εντοιχισμένη πινακίδα»</em> επάνω από την είσοδο της εκκλησίας (1792 JVNIV. 20). Την ίδια εκτίμηση είχε και ο Σύλλογος της Βωλάξ, και το 1992 γιόρτασε τα 200 χρόνια από τη δημιουργία της εκκλησίας. Η αλήθεια είναι ότι, από το 1992 μέχρι σήμερα, πλήθος ιστορικών πληροφοριών έχουν έρθει στο φως που διορθώνουν τις όποιες υποθέσεις μας. Το επίσημο βιβλίο-αρχείο του χωριού, <em>Libro Maestro Della Chiesa Parrocchiale Di Vulacus</em> καταγράφει τις εκκλησίες του χωριού (στο κεφάλαιο <em>Obblighi de Messe e Lampadi delle Chiesolle Αppartenenti alla Chiesa Parrocchiale di Vulacus</em>) αναφέρει ξεκάθαρα (σελ. 13) πως ο ναός που βλέπουμε μέχρι σήμερα, χτίστηκε 34 χρόνια νωρίτερα από την ημερομηνία που υπάρχει στο μαρμαράκι: <i>«La chiesa di Calaman  e' stata fabbricata nell' ano 1758 nuovo» [1].</i><br><br>

Κατ' αρχάς, θα περίμενε κανείς να υπάρχουν αρκετές ιστορικές πηγές που να μας περιγράφουν το παρελθόν με την ιστορία της <em>Παναγίας της Καλαμάν</em>. Δυστυχώς, όμως, δεν συμβαίνει κάτι τέτοιο. Ότι σώθηκε, στην ουσία, βασίζεται στην προφορική παράδοση. Τα λιγοστά έγγραφα (που πιθανώς θα υπήρχαν στη <em>Σακριστία </em>της <em>Καθέδρας</em>) χάθηκαν ή το πιθανότερο καταστράφηκαν. Ενώ, τα λιγοστά πράγματα που διασώθηκαν, βρίσκονται στη <em>Ξυνάρα</em>, χάρη κυρίως στην αγαθή τύχη του π. Μάρκου Φώσκολου.<br><br>
 
Μέχρι τις αρχές του 1990, ο μύθος μεταδίδονταν μέσω της προφορικής παράδοσης, και μόνο ένα γραπτό κείμενο έχει βρεθεί ως βοήθημα. Είναι ένα ενδιαφέρον κείμενο γραμμένο στα μέσα του 19ου αιώνα, στα γαλλικά και βρίσκεται στο Αρχείο της Μονής των Ουρσουλινών (<em>Λουτρά</em>). Είναι αναπτυγμένο σε πέντε σελίδες, και περιγράφει τον θρύλο, χωρίς όμως περισσότερες ιστορικές αναφορές. Το τετράδιο αυτό, που κρατούσαν ως αρχείο στο μοναστήρι των Καλογραιών, είναι μέχρι σήμερα πολύ καλά διατηρημένο και ευανάγνωστο. Το γράψιμο είναι με πένα, σε μια πολύ ωραία γλώσσα με καλλιγραφική γραφή. Αναφέρεται στους θρύλους της Παναγίας του Βρυσιού <i>(Ταραμπάδος)</i>, της Φανερωμένης <i>(Στενή)</i> και της Καλαμάν <i>(Βωλάξ)</i>. Αποτελεί δε το πρώτο και σημαντικό βοήθημα για την ιστορία της εκκλησίας. <br><br>

 
<b>Πότε συνέβηκε η ιστορία με τους Τούρκους πειρατές στην <em>Καλαμάν</em></b><br>
Η καταγραφή του επισκόπου Νικόλαου Ρήγου το 1642 (13 Φεβρουαρίου) κατά την ποιμαντορική επίσκεψή του στο χωριό, δεν αναφέρει την εκκλησία της <em>Καλαμάν</em>. Στα κείμενα του επισκόπου (τα παλαιότερα επίσημα εκκλησιαστικά κείμενα στη <em>Βωλάξ</em>) εμφανίζονται μόνο η τότε καθέδρα του χωριού (που φτιάχτηκε ολοκληρωτικά το 1780 και κατέρρευσε αργότερα γύρω στο 1909-1910) και ο <em>Άγιος Ιωάννης ο Βαπτιστής</em> (S. Giovanni Battista), κοιμητήριο τότε, εκκλησία με πολλές χρήσεις από το 1816, και Ενορία του χωριού από το 1910 μέχρι και σήμερα.<br><br>

</p></td></tr>
 <tr><td style="padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Museo Storico Navale.jpg" border="0"></td></tr></table></td></tr>
 <tr><td style="padding-left:25px;"><p class="lezantes">Eνετικός χάρτης του 17ου αιώνα, (Iστορικό Nαυτικό Mουσείο της Bενετίας)</em></td></tr>

<tr><td><p class="pagebody">Αν δεχτούμε, λοιπόν, ότι δεν υπήρχε η εκκλησία το 1642 (αφού δεν καταγράφτηκε τότε η ύπαρξή της) τότε τα γεγονότα στα οποία αναφέρεται ο μύθος, θα πρέπει να συνέβησαν μεταξύ του 1642 και πριν το 1758 που η εκκλησία χτίστηκε. Μέσα σ' αυτό το χρονικό διάστημα, μετράμε δέκα φορές που οι Τούρκοι επιχείρησαν να καταλάβουν το νησί. Ποια θα μπορούσε να είναι η επέτειος του 1758, είναι ένα ερώτημα που δείχνει δύσκολο γιατί θα πρέπει από δω και στο εξής να συνδεθεί και ο μύθος με τα πραγματικά ιστορικά γεγονότα...<br><br>

Μια θεωρία ισχυρίζεται ότι χτίστηκε απλά και σχετικά γρήγορα στην αρχή στον χώρο του προηγούμενου ναού ώστε να συμπέσει με κάποια επέτειο, και κατόπιν (20.06.1792) ξαναφτιάχθηκε μεγαλύτερη και καλύτερη, όπως παρατηρούμε στο εγχάρακτο μαρμάρινο πρέκι της εισόδου. Λογικά, δηλαδή, έχουμε έναν ναό στην περιοχή τουλάχιστον από το 1700 μέχρι το 1757. Το επόμενο έτος, 1758, φτιάχνεται ο νέος ναός στη θέση που βρίσκεται ο ξωκλήσι σήμερα, και το 1792 μεγαλώνει και «παίρνει» την εικόνα που βλέπουν 
οι επισκέπτες τώρα. <br><br>

<b>Ο «εχθρός» εκείνα τα χρόνια</b><br>
Την περίοδο της επίσκεψης του Νικόλαου Ρήγου, από το 1642 και μετά δηλαδή, Σουλτάνος της Υψηλής Πύλης ήταν ο Μεχμέτ Δ' (1648-1687) ο επιλεγόμενος <em>Κυνηγός </em>(Αβτζή), ο οποίος γεννήθηκε στην <em>Κωνσταντινούπολη </em>το 1641 και ήταν δευτερότοκος γιος του Ιμπραήμ Α' που κυβέρνησε 
πριν τον γιο του (1640-1648). Το 1648 και σε ηλικία μόλις επτά περίπου ετών διαδέχτηκε στην εξουσία τον πνευματικά άρρωστο πατέρα του. Στην πραγματικότητα την εξουσία ασκούσε η μάμμη του (γιαγιά) Κιοσέ Βαλιδέ Σουλτάνα, ενώ, το 1654 τον έλεγχο πήρε η μητέρα του Βαλιδέ  Τουρχάν Χατιτζέ Σουλτάνα. Αυτό, ήταν ένα μικρό δείγμα πως η αυτοκρατορία παρέπαιε...<br><br>

Η ανεξέλεγκτη δράση των γενίτσαρων που κυριαρχούσαν στην κρατική διοίκηση, προκάλεσε εξεγέρσεις στην <em>Κωνσταντινούπολη </em>και στη <em>Μικρά Ασία</em>. Οι μεγάλοι βεζίρηδες που την περίοδο αυτή ανήλθαν στην εξουσία να αντιμετωπίσουν τους γενίτσαρους και την γενικότερη κρίση ήταν οι Μεχμέτ
 Κιοπρουλού (1656), ο γιος του Φεζάρλ Αμπέτ Κιοπρουλού (1661) και ο Καρά Μουσταφά Πασάς Κιοπρουλού (1676), οι οποίοι έκαναν μια ύστατη  προσπάθεια να ανακόψουν τη ραγδαία κατάρρευση της Οθωμανικής αυτοκρατορίας. <br><br>

Σημαντικά πολεμικά γεγονότα κατά την διάρκεια της βασιλείας του Μεχμέτ Δ' (τελευταίως αναφέρεται στα ιστορικά βιβλία ως Μωάμεθ Δ') είχαν συνέπειες στην πορεία της Οθωμανικής Αυτοκρατορίας. Ο Σουλτάνος στην πρώτη φάση της βασιλείας του πέτυχε να υποτάξει την Κρήτη, μετά από έναν μακροχρόνιο πόλεμο (1645-1669), πετυχαίνοντας έτσι να αποσπάσει και τη τελευταία θέση των Δυτικών στην ανατολική Μεσόγειο. 
Στην ίδια χρονική περίοδο προσπάθησε να δείξει την δύναμή του σε διάφορα νησιά του Αιγαίου που κατείχαν οι Βενετοί, κάνοντας επιδρομές και μαζεύοντας χρήματα για κατασκευή σουλτανικών τζαμιών.<br><br>

Το Πρόγραμμα Τουρκικών Σπουδών του Ινστιτούτου Μεσογειακών Σπουδών του Ιδρύματος Τεχνολογίας και Έρευνας, το οποίο δραστηριοποιείται για περισσότερα από δεκαπέντε χρόνια στη μελέτη της Οθωμανικής και Τουρκικής Ιστορίας, ανέλαβε πρόσφατα την πρωτοβουλία υλοποίησης ενός ερευνητικού έργου ψηφιοποίησης του αρχείου πολιτισμικών πληροφοριών που διαθέτει για την Κρήτη κατά την οθωμανική περίοδο. Ο διδάσκων 
καθηγητής Σαράντος Καπιδάκης γράφει μεταξύ άλλων: <em>«Εκείνα τα χρόνια, η ίδρυση σουλτανικών τζαμιών σε κάθε πόλη της νεοκατακτημένης Κρήτης, στην πλέον περίοπτη θέση (χάρη στους μιναρέδες τους τα τζαμιά αυτά ήταν εμφανή τόσο από τις χερσαίες όσο και από τις θαλάσσιες προσβάσεις στις πόλεις), τροποποιούσε εξωτερικά τη βενετική νοηματοδότηση του χώρου και καθιστούσε πρόδηλο ότι επρόκειτο πλέον για πόλη, όπου 
ζούσαν μουσουλμάνοι, για πόλη δηλαδή που ανήκε στην Οθωμανική Αυτοκρατορία. Στο Ρέθυμνο για παράδειγμα μπορούσε κανείς να έχει οπτική επαφή σχεδόν από κάθε σημείο της πόλης με το τζαμί του σουλτάνου Ιμπραΐμ στη βενετική Φορτέτσα. Θα πρέπει να επισημανθεί ιδιαίτερα η σκοπιμότητα της ίδρυσης του σουλτανικού τζαμιού στη Φορτέτσα για την εξωτερική εικόνα της οθωμανικής εξουσίας, καθώς είναι σαφές, ότι όντας έξω από το οικιστικό κέντρο, στο φρούριο, δεν εξυπηρετούσε τις λειτουργικές ανάγκες της μουσουλμανικής κοινότητας. <br><br>

»Στο Ρέθυμνο, και πάλι, τα μεγαλύτερα και σημαντικότερα συγκροτήματα από λειτουργική άποψη ανήκαν στο μεγάλο βεζίρη Γκαζί Ντελί Χουσεΐν 
Πασά, τον πορθητή της πόλης, ο οποίος για τη συντήρηση του τζαμιού είχε ιδρύσει μεγάλο βακούφι, που χρηματοδοτούνταν με φορολογικές προσόδους από χωριά των Χανίων και του Ρεθύμνου. Επιπλέον, διάσημο ήταν στο Ρέθυμνο το τζαμί της Βαλιδέ Τουρχάν Χατιτζέ Σουλτάνα, μητέρα του Μεχμέτ Δ', το οποίο συντηρούταν από βακούφι, που χρηματοδοτούσαν χωριά του Ρεθύμνου αλλά και πολλά ενοικιαζόμενα καταστήματα μέσα στο Ρέθυμνο. Τα τζαμιά αυτά συντελούσαν στη συνοχή του μουσουλμανικού πληθυσμού της πόλης και εκεί πήγαιναν οι φόροι για την Υψηλή Πύλη. <br><br>

»Δεν είναι τυχαίο ότι ότι σε πολλές περιπτώσεις το τέλος της οθωμανικής κυριαρχίας και την ίδρυση της Κρητικής Πολιτείας, όπως και η Ένωση στη συνέχεια της Κρήτης με το ελληνικό κράτος, συνοδεύτηκε από τη μετατροπή των πρώην καθολικών εκκλησιών και στη συνέχεια τζαμιών, σε ορθόδοξες εκκλησίες, μια διαδικασία δηλαδή "ελληνοποίησης" του αστικού χώρου (όπως για παράδειγμα στην περίπτωση της σημερινής Μικρής Παναγιάς στο Ρέθυμνο, τέως τζαμιού του Ανκεμπούτ Αχμέτ Πασά και παλαιότερης καθολικής εκκλησίας)».</em><br><br>

<b>Τα λιμάνια και οι δρόμοι</b><br>
<em>«Aπό τη μεσαιωνική περίοδο και αργότερα, τα πιο σημαντικά λιμάνια της Τήνου ήταν τέσσερα: Το σπουδαιότερο –τα πρώτα χρόνια– και το καλύτερο ήταν του Πανόρμου με μικρή χωρητικότητα, το οποίο απείχε από την Πόλη 12 μίλια και συνδεόταν με αυτήν με δρόμο δύσβατο. Το δεύτερο λιμάνι της Κολυμπήθρας, ήταν περισσότερο αμμουδιά παρά λιμάνι, με το στόμιό του στο βοριά αλλά και ασφαλισμένο από όλους τους άλλους ανέμους. Δεν το λάβαιναν πολύ υπόψη τους οι ναυτικοί, γιατί έλειπε το πόσιμο νερό –που ήταν πολύ σημαντικό– και η γύρω περιοχή είχε "κακής ποιότητας αέρα"».</em> Θεωρούσαν δηλαδή, εκείνα τα χρόνια, ότι η ανυπόφορη υγρασία της περιοχής μόλυνε τον αέρα από διάφορες ασθένειες όπως η ελονοσία. Και αυτό γιατί, δεν κατέληγαν όλα τα νερά στη θάλασσα και η περιοχή μύριζε. <br><br>

Υπάρχει μια ελληνική παροιμία που λέει «το ακίνητο νερό βρωμάει», εννοώντας ότι η αεργία είναι πηγή δεινών. Αυτό είναι σωστό και κυριολεκτικά: Οι οσμές των λιμναζόντων υδάτων δεν είναι ευχάριστες λόγω των μικροοργανισμών που αναπτύσσονται σ' αυτά. Έτσι και η ελονοσία είναι μια λοιμώδης ασθένεια που προκαλείται από παρασιτικά πρωτόζωα (ονομάστηκε αρχικά <em>πλασμώδιο του Λαβεράν</em>, από τον Γάλλο στρατιωτικό 
ιατρό Charles Louis Alphonse Laveran, που παρατήρησε πρώτος, το 1880, την παρουσία αυτών των παρασίτων στο αίμα ασθενών που πέθαναν από ελονοσία) και η οποία μεταδίδεται στον άνθρωπο μόνο από το θηλυκό κουνούπι του γένους <em>Ανωφελές </em>(Anopheles). Θα πρέπει να σημειωθεί ότι τα πλασμώδια δεν παρασιτούν μόνο στον άνθρωπο, αλλά και σε πολλά άλλα ζώα όπως τα ποντίκια. Το είδος <em>P. falciparum</em> είναι το πιο ευρέως διαδεμονένο από όλα τα άλλα είδη πλασμωδίων, προκαλεί τις περισσότερες λοιμώξεις, και αποτελεί την αιτία της πλειονότητας των θανάτων από <em>μαλάρια</em>. Το όνομα της λέξης ελονοσία προέρχεται από τις λέξεις έλος και νόσος, καθώς είχε παρατηρηθεί ότι η νόσος ήταν ιδιαίτερα διαδεδομένη γύρω από ελώδεις περιοχές. Διεθνώς αποκαλείται μαλάρια (malaria –από τις ιταλικές λέξεις: mala + aria = κακός αέρας) από την πεποίθηση που επικρατούσε κάποτε ότι η ασθένεια προκαλούταν από τον "κακό αέρα" κοντά στα έλη.<br><br>

<b>Το λιμάνι της Κολυμπήθρας</b><br>
<em>« [...] Η Κολυμπήθρα φιλοξενούσε κυρίως καράβια που έρχονταν από το Βόλο γεμάτα από ζωοτροφές και σιτηρά. Απέχει από την Πόλη (Ξώμπουργο) 7 μίλια. Το τρίτο λιμάνι το έλεγαν Άγιο Ιωάννη, προστατευμένο από όλους τους ανέμους εκτός από το βοριά με άφθονο και πόσιμο νερό που προερχόταν από 2 πηγές. Δέχονταν καράβια ξένα και προπάντων αυτά που προέρχονταν από τη Χίο. Το τέταρτο λιμάνι το έλεγαν Άγιο Νικόλα (η σημερινή Χώρα) κοντινότερο από τα άλλα από την Πόλη, απόσταση 3 μιλίων. Σ' αυτό το λιμάνι έφταναν καράβια από τη Σύρο, Αίγινα, Πελοπόννησο, Κάρυστο και άλλα νησιά. Το χειμώνα τα καράβια ήταν αναγκασμένα να τραβηχτούν στην αμμουδιά που υπήρχε και άφθονο πόσιμο νερό». </em><br><br>

Για την ιστορία, υπήρχαν και άλλα 11 βοηθητικά λιμάνια με καλύτερα το <em>Saline </em>(Αγκάλης ή Αλυκαί) που παρήγαγε αλάτι (οι Βωλακίτες το αλάτι το μάζευαν από την <em>Λειβάδα</em>), τα <em>Κιόνια </em>που το χρησιμοποιούσαν για να μαζεύουν δοκάρια από πιθανά ναυάγια (τα μεγάλα μαδέρια μπορούσαν να 
βοηθήσουν την στήριξη των δωμάτων), ο <em>Άγιος Ρωμανός</em>, τα <em>Υστέρνια </em>και το <em>Στρουβάτσι </em>(Βαθύ). Σε κάποια ιστοσελίδα διαβάσαμε ότι, στα τελευταία έπλεναν τους ασκούς του κρασιού για να την επόμενη χρονιά. Η αλήθεια είναι (κατά Ράνδολφ) ότι για τις επιδρομές τους οι Τούρκοι, όποτε 
ήθελαν να αιφνιδιάσουν και να δημιουργήσουν πανικό, χρησιμοποιούσαν το λιμάνι της Κολυμπήθρας...<br><br>

Οι δρόμοι που συνέδεαν τα λιμάνια ήταν σκαμμένοι στα βράχια, πολλές φορές πλακόστρωτοι. Δεξιά και αριστερά είχαν ξερολιθιά και σε πολλά σημεία προσβάσεις προς τους αγρούς. Όπως φαίνεται και σήμερα, αυτοί οι κύριοι δρόμοι ήταν οι κύριοι άξονες ενός ιστού δρομίσκων που συνέδεαν τις κατοικημένες περιοχές τόσο μεταξύ τους όσο και με τις μοναδικές παραγωγικές μονάδες, που τότε ήταν οι ανεμόμυλοι. Αυτές οι αναφορές 
γίνονται για να δούμε τις συνθήκες διαδρομής των Τούρκων μέχρι το <em>Ξώμπουργο</em>, και ακολούθως στο χωριό, εκείνα τα χρόνια.<br><br>

Πιο συγκεκριμένα από το λιμάνι της <em>Κολυμπήθρας</em>, ο δρόμος έφτανε στην <em>Κώμη </em>περνούσε από <em>Περάστρα</em>, <em>Λουτρά</em>, <em>Κουμάρο </em>για να φτάσει στην <em>Πόλη </em>
(Ξώμπουργκο). Από το λιμάνι του <em>Πανόρμου </em>ακολουθούσε περίπου τα ίχνη του σημερινού ασφαλτοστρωμένου δρόμου μέχρι την <em>Αγ. Μαρίνα</em>, κατέβαινε προς την <em>Κώμη</em>, αφήνοντας στα βόρεια την <em>Καλλονή </em>και συνέχιζε από <em>Περάστρα </em>και <em>Λουτρά</em>, δηλαδή συνδεόταν με τον άλλο δρόμο. Από το λιμάνι του  <em>Αγ. Ιωάννη</em> ξεκινούσε άλλος δρόμος που περνούσε από τα <em>Δυο Χωριά, Αρνάδο, Καρυά, </em>για να καταλήξει και αυτός στην  <em>Πόλη</em>. Το λιμάνι του <em>Αγ. Νικόλα</em> (η σημερινή <em>Χώρα</em>) το πιο κοντινό προς την <em>Πόλη </em>συνδεόταν με δρόμο, ο οποίος σήμερα βρίσκεται σε πολύ καλύτερη κατάσταση από τους άλλους με πλακοστρώσεις και σκάλες στα περισσότερα σημεία. Αυτός ο δρόμος περνάει μεταξύ<em> Κτικάδου, Τριπόταμου</em> και καταλήγει απευθείας στην Πόλη της Τήνου.<br><br>

<b>Η άμυνα του νησιού</b><br>
Ένα από τα κύρια μελήματα της βενετικής διοίκησης Τήνου που είχε έδρα την πόλη του <em>Εξωμβούργου ή</em>ταν η οργάνωση αμυντικού συστήματος ικανού να επισημαίνει τη προσέγγιση εχθρικών πλοίων στις ακτές της και να αποκρούει εχθρικές επιδρομές εναντίων τους. Πολύ πιο πριν είχαν οικοδομηθεί πύργοι (<em>φρυκτώρια</em>) από τους οποίους ήταν ορατό μεγάλο τμήμα του θαλάσσιου ορίζοντα. Έτσι και οι φύλακες-παρατηρητές λεγόντουσαν φρυκτωροί. 
<font class="pagebodygreen">[Γεωρ. Δώριζα, Η Αρχαία Τήνος σ. 87, 88]</font><br><br>

Κατά το έτος 1416 ο γνωστός Φλωρεντινός  περιηγητής Cristoforo Buondelmonti (περ.1385-1430) επισήμανε 5 τέτοιους πύργους (ο τέταρτος από αυτούς ήταν στην <em>Κολυμπήθρα</em>). Όσοι είχαν επισκευασθεί, αλλά και νέοι που οικοδομήθηκαν, πήραν την ονομασία <em>βίγλες</em>. Έτσι, το έργο των αρχαίων 
φρυκτωρών ανέλαβαν οι <em>βιγλάτορες</em>.<br><br>

Η φρούρηση στις <em>βίγλες</em>, κυρίως στις παράκτιες, γινόταν κατ' αρχάς μόνο την ημέρα και σε όλη την διάρκεια του έτους. Οι φρουροί λέγονταν <em>μεροβίγλοι</em>. Κατά την χειμερινή περίοδο, με τους σφοδρούς ανέμους και με τις τρικυμίες, που έκαναν δύσκολη τη ναυσιπλοΐα και ακόμη πιο δύσκολη την προσέγγιση των εχθρικών πλοίων στα παράλια της Τήνου, θεωρείτο περιττή. Παρ' όλα αυτά, μόλις από τα μέσα του 16ου αιώνα η 
νυκτοφρουρά (<em>νυχτοβίγλοι</em>), οι οποίοι ήταν χωρικοί φτωχοί και με ελάχιστα ρούχα που παραμελούσαν τα καθήκοντά τους, περιορίστηκαν κατά το χρονικό διάστημα από 1 Απριλίου μέχρι 30 Σεπτεμβρίου <font class="pagebodygreen">[Ν. Μοσχονά, Αμυντική Κατάσταση της Τήνου, περιοδικό Θησαυρίσματα, σ. 36]</font> Από το 1621 και μετά, «σε περίπτωση αναγνωρίσεως εχθρικών πλοίων, κατά το διάστημα της νύκτας, ανάπτουν ισάριθμες με τα πλοία πυρές που προσήγγιζαν στην παραλία, μεγάλη δε συνεχή πυρά προκειμένου περί στόλου».<br><br>

Από τις πρώτες δεκαετίες του 17ου αιώνα, 24 σημεία της Τήνου φρουρήθηκαν από βιγλάτορες (7 μεροβίγλοι και 17 νυκτοβίγλοι). Από τις 7 πρωινές σκοπιές είχαμε την θέση <em>Σχοινάκι </em>(στην πίσω παραλία) της <em>Κολυμπήθρας</em>, και από τις 17 νυχτερινές, δύο στην <em>Κολυμπήθρα</em>: οι θέσεις <em>Σχοινάκι </em> και <em>Μαντροκλείστης </em>(πίσω από την μεγάλη <em>Κολυμπήθρα</em>).<br><br>

<b>Το επίθεση του 1658</b>
Το βιβλίο <em>Υπέρ Ελευθερίας Αγώνες</em> <font class="pagebodygreen">[σελ. 16]</font> αναφέρει 11 επιδρομές από το 1536 μέχρι το 1697 (<em>«οι Τούρκοι ενδεκάκις επεχείρησαν να καθυποτάξωσι την νήσον και ενδεκάκις απέτυχον οικτρώς»</em>). Όμως, αν μετρήσουμε όλες τις προσπάθειες την ίδια περίοδο, με βάση όλα τα στοιχεία που υπάρχουν, τις βρίσκουμε τουλάχιστον 15 συνολικά, και από αυτές, οι δέκα όπως είπαμε, πραγματοποιούνται μέσα στο χρονικό όριο που ερευνούμε, ψάχνοντας πότε συνέβει το γεγονός της <em>Καλαμάν</em>. Κάποιες από αυτές τις δέκα, αποκρούσθηκαν πολύ νωρίς, ενώ, άλλες πάλι τελείωσαν 
(ή και άρχισαν) με διαπραγματεύσεις. Μόλις δύο είναι αυτές που μοιάζουν με τα χαρακτηριστικά του μύθου της <em>Καλαμάν</em>: Οι επιθέσεις του 1652 και του 1658.<br><br>

Και στις δύο περιπτώσεις τα βενετικά πλοία βρισκόντουσαν σε άλλα νησιά του Αιγαίου και αυτό έκανε τους Οθωμανούς να νιώθουν περισσότερο 
σίγουροι για τη τελική έκβαση του τολμήματος. Το πρόβλημα για τους Τούρκους παρουσιάστηκε όταν στο βάθος του πελάγους εμφανίστηκαν οι 
βενετσιάνοι με αρχιναύαρχο τον αξιόμαχο Λεονάρδο Φώσκολο: <em>«Tω δε 1652, οι Τούρκοι επέδραμον και πάλιν κατά της νήσου, και ήρξαντο 
κατερημούντες αυτήν, αναφανέντος όμως εν τω πελάγει Ενετικού στόλου οι Τούρκοι επεβιβάσθησαν και απήλθον τόσον εσπευσμένως, ώστε εγκατέλιπον 
επί της νήσου μέρους του στρατού των και άπασαν την λείαν αυτών»</em>. 
<font class="pagebodygreen">[Επ. Γεωργαντόπουλος, Τηνιακά, σελ.104]</font><br><br>

Η αλήθεια είναι ότι η Τήνος αποτελούσε πρόβλημα στον πόλεμο των Οθωμανών με την Κρήτη. Ο άγγλος Ράνδολφ (Bernand Randolph) γράφει για τη Τήνο, 
στο βιβλίο του The Present State of the Islands in the Archipelago που τυπώθηκε στη Οξφόρδη το 1687, το εξής: <em>«Αυτό το νησί υπήρξε πάντα 
ένα καρφί στα μάτια των Τούρκων. Κατά τον πρόσφατο πόλεμο της Κρήτης απέπλεαν από τον τόπο αυτό αρκετά μπριγκαντίνια, τα οποία αποτελούσαν 
ένα διαρκές βασανιστήριο για τους Τούρκους σε όλες τις περιοχές. Ένας περίφημος καταδρομέας, ονομαζόμενος Georgio Maria, ήταν ο τρόμος για 
όλες τις παραθαλάσσιες πόλεις του Αρχιπελάγους»</em>, δίνοντάς μας πολλές πληροφορίες για την δράση του Κορσικανού στη θάλασσα. 
<font class="pagebodygreen">[Για την επιδρομή 
του 1658 αναφέρεται και ο Ιωάννης Δ. Ψαράς, ό.π., σελ. 22-23.]</font><br><br>

Σε αυτό το σημείο ο Ράνδολφ μας δίνει μια πολύ χαρακτηριστική καταγραφή, η οποία θυμίζει την προφορική παράδοση για τα γεγονότα της <em>Καλαμάν</em>
και, ίσως έτσι, εξηγείται η θεωρία της "επετείου" αν συσχετίσουμε την ημερομηνία της επιδρομής (1658) και την κτίση της εκκλησίας (1758).
 Το κείμενο του Ράνδολφ έχει ως εξής:<em> «Το έτος 1658 (σσ. επί βενετού διοικητού της Τήνου Andrea Zeno) ο Καπετάν Πασάς έφθασε σε ένα λιμάνι 
 προς τα βόρεια, αποκαλούμενο Κολυμπήθρα (Colebitre) και τη νύχτα αποβίβασε 6.000 άνδρες ελπίζοντας να τους αιφνιδιάσει  Όμως, οι νησιώτες
  που αγρυπνούσαν εγκατέλειψαν τα σπίτια τους και κατέφυγαν στο κάστρο που περιβάλλει το λόφο κάτω από τα μεγάλα πυροβόλα. Ο προβλεπτής 
  έστειλε μια φελούκα να ενημερώσει το Βενετό ναύαρχο που βρισκόταν στην Αργεντιέρα (Κίμωλο) και οι Τούρκοι βλέποντας ότι δεν μπορούν να
   καταλάβουν το κάστρο κατέστρεψαν την ύπαιθρο, έκαψαν τα σπίτια και πήραν μαζί τους 10 περίπου αιχμαλώτους». </em><br><br>

<b>Τα σκλαβοπάζαρα</b><br>
Οι σκλάβοι για 
τους Τούρκους, αλλά και για τους πειρατές παλαιότερα, αποτελούσαν πολύτιμο εμπόρευμα. Τα δουλεμπόρια ήταν επικερδής επιχείρηση αφού εκτός
 από την πώληση των «αιχμαλώτων» στα διάφορα σκλαβοπάζαρα της ανατολής υπήρχε η πιθανότητα κάποιοι να εξαγοραστούν με πλούσια λύτρα. 
 Μεγάλες καραβιές από σκλάβους αποβιβαζόντουσαν στην <em>Κωνσταντινούπολη</em>, στη <em>Σμύρνη</em>, στη <em>Κρήτη </em>και στη <em>Μπαρμπαριά </em>και οδηγούντο στα παζάρια της. 
 Όλοι οι περιηγητές δεν παραλείπουν να περιγράψουν τα τραγικά σκλαβοπάζαρα της <em>Κωνσταντινούπολης</em>.<br><br>

Οι αγοραπωλησίες γίνονταν συνήθως στο <em>Αουρούτ Μπαζάρ</em>, το γυναικοπάζαρο. Εκεί, το δουλεμπόριο<em> «βρισκόταν στα χέρια Τούρκων της εσχάτης 
υποστάθμης, εβραίων, καϊξήδων, φυγόδικων και άλλων κακοποιών στοιχείων οι οποίοι ενεργούσαν επί των γυναικών σαν κοινοί μαστροποί, 
προσπαθώντας να εκθειάσουν τα χαρίσματα τους, βάφοντας ή ντύνοντας προκλητικά τα κορίτσια»</em>. Πλήθος κειμένων –κυρίως μετά την καταστροφή 
της Χίου– μας περιγράφουν την κατάσταση: <em>«Οι Τούρκοι τις μεταχειρίζονταν με την έσχατη καταφρόνηση. Τις εξέταζαν και τις πασπάτευαν, όπως 
οι χασάπηδες τα αρνιά, και τις αγόραζαν τρεις λίρες το κεφάλι. Κάπου πεντακόσιες Χιώτισσες πουλήθηκαν στην ψαραγορά (Μπαλούκ-Μπαζάρ). Κι 
έβλεπες Τούρκους, άνδρες και γυναίκες, να γυρίζουν στα σπίτια τους με τα ψώνια της ημέρας, νεαρές χριστιανές σκλάβες»</em>.<br><br>
 
Η μέθοδός τους ήταν η εξής: Τα ανήλικα παιδιά καταδικάζονταν σε ομαδικό εξισλαμισμό. Τα οδηγούσαν στους δρόμους του <em>Πέραν </em>πενήντα-πενήντα 
για να τους κάνουν περιτομή. Σκότωναν τα ενήλικα αρσενικά μέλη της οικογένειας και αιχμαλώτιζαν τις γυναίκες και κάποια παιδιά και 
συγκέντρωναν όλα τα πολύτιμα αντικείμενα του σπιτιού. Οδηγούσαν τη λεία τους σε οθωμανικά τελωνεία και εφοδιάζονταν με <em>τεσκερέ</em>, ένα ειδικό 
πιστοποιητικό σκλαβωμού. Από εκείνη τη στιγμή οι αιχμάλωτοι αποτελούσαν ιδιοκτησία των κατόχων του τεσκερέ και των απογόνων τους.<br><br>

<em>«Καθημερινά γυναίκες των πρώτων οικογενειών προσφέρονται στα μπεζεστένια. Αντικείμενα μεγάλης αξίας, ιερά σκεύη εκκλησιών και άμφια δίνονται 
σε εξευτελιστικές τιμές. Κάθε μέρα γίνονται στους δρόμους πωλήσεις διαμαντιών, γουναρικών, ασημένιων σκευών, δισκοπότηρων, εκλεκτών υφασμάτων 
και κάθε λογής πολύτιμων ειδών.» </em><font class="pagebodygreen">[Constitutionel, 3.07.1822]</font> <em>«Βλέπεις φανατικούς Μουσουλμάνους να τρέχουν ομαδικά, να αγοράζουν 30 γρόσια το
 θύμα τους (Η τιμή των σκλάβων διαμορφώθηκε κατά την έναρξη της ελληνικής επανάστασης τα 300 γρόσια!) και να το σφάζουν αμέσως για να 
 κερδίσουν σπουδαία θέση στους Ουρανούς. [...] Πολλά από αυτά τα δυστυχισμένα πλάσματα αυτοκτόνησαν κατά τη μεταφορά. Βλέπεις γυναίκες 
 να μη δέχονται τροφή μ' όλο που μαστιγώνονται, για να πεθάνουν από την πείνα.»</em> <font class="pagebodygreen">[Courier Français 
 10.07.1822]</font> Στην <em>Allgemeine Zeitung</em>, 
 δημοσιεύεται η πληροφορία ότι <em>«παιδιά κάτω των εφτά χρόνων είναι ακατάλληλα για το παζάρι, και δένονταν μαζί και ρίχνονταν στη θάλασσα».</em> 
 Δυστυχώς, υπήρχε και πιο φριχτή μοίρα για άλλα παιδιά: <em>«Μερικά κλείστηκαν σε χαρέμια. Άλλα κρατήθηκαν σε κακόφημους χώρους του Γαλατά και
  άλλα κατέληξαν στους δημόσιους καφενέδες, στη διάθεση κάθε Οθωμανού.»</em> <font class="pagebodygreen">[Κυριάκος Σιμόπουλος, Πως Είδαν Οι Ξένοι Την Ελλάδα του '21, 
  Τόμος Δεύτερος, σελ. 135]</font> <br><br>

Οι περιγραφές αυτών των σκλαβοπάζαρων αποτελούν θλιβερά ντοκουμέντα των δεινών που υπέστησαν οι Έλληνες των νήσων. Πάντως στα τέλη του 17ου 
αιώνα οι περισσότεροι σκλάβοι των Τούρκων ήταν άνδρες, από την <em>Ισπανία</em>, την <em>Ιταλία </em>και τη <em>Γαλλία  </em>και τους προμηθεύοντο από την Μπαρμπαριά 
η οποία έδινε ετησίως 6.000 (!) σκλάβους στην Τουρκία. Μάλιστα η προσπάθεια να συνεννοηθούν όλοι αυτοί οι σκλάβοι με τους Τούρκους έδωσε 
ένα νέο γλωσσικό ιδίωμα, το franco.<br><br>

<b>Οι φοροεισπράκτορες</b><br>
Το <em>Κάστρο </em>της Τήνου  μπόρεσε να αντέξει σε μεγάλο αριθμό επιδρομών από Σαρακηνούς, Τούρκους και πειρατές της Δύσης και του Νότου.  Αλώθηκε μόνο δυο φορές. Η πρώτη φορά ήταν από τον ξακουστό <a href="barbarosa.asp" class="bluelink">Χαϊρεντίν Μπαρμπαρόσσα</a> το 1537 – χρονικά πολύ νωρίς για τα δεδομένα της <em>Παναγία  της Καλαμάν</em>. Η δεύτερη φορά, ήταν το 1715, όταν πια η <em>Βενετία </em>είχε αρχίσει να ζει την παρακμή της. Στις 15 Ιουνίου  του 1715 εμφανίστηκαν στα παράλια της Τήνου 65 πολεμικά καράβια και πολλά οπλιταγωγά, με 25.000 αποβατικό στρατό. O Toύρκος ναύαρχος Τζανούμ 
 Πασά, είχε ηγηθεί της ασφυκτικής πολιορκίας. <br><br>

Τότε σχεδόν όλος ο πληθυσμός κατέφυγε στην παλαιά πρωτεύουσα, στο κάστρο του Εξώμβουργου και στην οχυρωμένη πόλη. Όταν το πυροβολικό άρχισε 
να βάλει κατά του <em>Kάστρου</em>, όλος ο πληθυσμός πολέμησε με την ψυχή του. Ο τότε ρέκτορας του νησιού (Bernardo Baldi) κι ο έκτακτος προβλεπτής 
πανικοβλήθηκαν και μέσα στο έτος παρέδωσαν το <em>Κάστρο </em>στον εχθρό (Η επίσημη, και τυπικά, παράδοση της Τήνου στην Οθωμανική αυτοκρατορία 
σημειώνεται το 1718, με τη συνθήκη του Πασσάροβιτς). Οι Τούρκοι το 1716 και φοβούμενοι ότι μπορεί κάποτε να ξαναχρησιμοποιήσουν υπέρ τους 
οι Τήνιοι το φρούριο, τίναξαν τα πάντα στον αέρα, μόλις μέσα σε 3 μέρες, αφού πρώτα ειδοποίησαν τους κατοίκους να πάρουν τα πράγματά τους 
και να φύγουν. Μετά από 508 ολόκληρα χρόνια η Τήνος έπεσε στα χέρια των Οθωμανών.<br><br>

Ο Απόστολος Γ. Μωραΐτης στο βιβλίο του μας λέει την ιστορία της εκκλησίας λίγο διαφορετικά: <em>«Στην εποχή της τουρκικής κυριαρχίας και στην 
είδηση, ότι θα ερχόταν στο χωριό εισπράκτορες για την είσπραξη των φόρων, με δεδομένη την αδυναμία των Βωλαξιανών να πληρώσουν, όλοι οι 
χωριανοί αποφάσισαν να κρυφτούν κάπου και διάλεξαν ως κρυσφύγετο την Παναγία Καλαμάν. Σε λίγο οι τρομοκρατημένοι Βωλαξιανοί είχαν την 
αίσθηση, ότι οι βάτοι, οι βελανιδιές και οι καλαμιές μπροστά και γύρω από την εκκλησία άρχισαν να μεγαλώνουν συνεχώς μέχρι που έκρυψαν 
την εκκλησία από τους φοροεισπράκτορες. Μια όμως γριούλα, θεώρησε καλύτερα να κρυφτεί, εκεί κοντά, μέσα σε μια μικρή σπηλιά. Δυστυχώς, 
όμως, το μαλλί, που είχε μαζί της, χωρίς να το καταλάβει άρχισε να ξετυλίγεται από το κουβάρι και έτσι οι εισπράκτορες έμαθαν την κρύπτη.
 Έβαλαν φωτιά με τη σιγουριά, ότι μέσα εκεί ήταν κρυμμένοι οι χωριανοί, ενώ ήταν μόνο η γριούλα. Οι καπνοί, όμως, σκέπασαν ακόμα περισσότερο 
 τα ίχνη των χωριανών. Από τότε, μέχρι και σήμερα, ο τόπος που κάηκε η γριά, πήρε την ονομασία Καμμένη Πλάκα»</em>.<br><br>

H Υψηλή Πύλη με τα σουλτανικά φιρμάνια επιβάρυναν τους υπηκόους με δυσβάστακτους φόρους και αγγαρείες. Για παράδειγμα, τα περισσότερα 
<em>μπεράτια, φιρμάνια </em>και άλλα οθωμανικά έγγραφα που υπάρχουν στο γειτονικό νησί της Άνδρου (Καϊρείος Βιβλιοθήκη), που βρισκόταν κάτω από 
τον οθωμανικό ζυγό, είναι κυρίως οικονομικής φύσεως. Την εποχή του Μουράτ Δ' οι φοροεισπράκτορες απαιτούσαν υπέρογκα ποσά. Ο Πατριάρχης 
Κωνσταντινουπόλεως Παρθένιος Δ΄ στέλνει πληρεξούσιους για να συλλέξουν τα χρέη του επίσκοπου Σκύρου και Σκοπέλου Γαβριήλ από τους 
εκκλησιαστικούς φόρους <font class="pagebodygreen">[ΚΒΑ, φιρμάνι #143, 29.03.1660]</font> και να τα παραδόσει στην Υψηλή Πύλη. Βρίσκουμε, ακόμη, αλεπάλληλα φιρμάνια με τις 
διαταγές του Σουλτάνου Μεχμέτ Δ΄ προς τον καδή της Άνδρου σχετικά με τις υπέρογκες απαιτήσεις των φοροεισπρακτόρων από τη μονή <em>Παναγίας 
Ζωοδόχου Πηγής</em>. <font class="pagebodygreen">[ΚΒΑ, φιρμάνι #151, 16.02.1672, #156, 18.05.1673, #157, 28.05.1673]</font><br><br>

Η θεωρία των φοροεισπρακτόρων εμφανίζεται έντονα από την ορθόδοξη θρησκευτική κοινότητα και όχι άδικα, αφού τα μέρη που βρισκόντουσαν κάτω
 από τον οθωμανικό ζυγό έπρεπε να πληρώνουν διάφορους φόρους, και ήταν πιο εκτεθημένα από τα χωριά των «λατίνων». Οι χώρες της Δύσης 
 προστάτευαν περιοχές που θεωρούσαν ότι τους ανήκαν ή είχαν άλλου είδους συμφέροντα. Η Γαλλία, για παράδειγμα, απόκτησε δικαίωμα ειδικής
  προστασίας σε υπηκόους και προστατευόμενούς της στο χώρο της Οθωμανικής αυτοκρατορίας με συνομολόγηση διομολόγησης ήδη από το 1535. 
  Πολλές χώρες, στο πρότυπο αυτό, σύναψαν διομολογήσεις που «εξασφάλιζαν» την προστασία των καθολικών της Οθωμανικής αυτοκρατορίας. <br><br>

Η Τήνος όμως, εκείνα τα χρόνια, δεν ήταν οθωμανική αλλά βενετική κτίση. Δεν μπορεί, λοιπόν, να ισχύει η θεωρία Τούρκων φοροεισπρακτόρων 
στο χωριό γύρω στα 1650. Αν πάλι, δεχτούμε ότι υπήρχαν οι φοροεισπράκτορες (που μάλιστα <em>«έβαλαν φωτιά»</em>), αυτό θα συνέβει μετά το 
1715, που το νησί πέρασε στους Τούρκους, όταν ο μύθος υπήρχε ήδη.<br><br>

<b><em>Η Θεοσκέπαστη</em></b><br>
Ο π. Μάρκος Φώσκολος σχολιάζει τις σχέσεις των δύο δογμάτων εκείνα τα χρόνια:<em> «Είναι γνωστό πως οι σχέσεις μεταξύ των καθολικών και των 
ορθοδόξων σ’ όλα εκείνα τα νησιά που έχουν "μικτό" πληθυσμό, άλλαζαν από καιρού εις καιρόν και λειτουργούσαν με όση κίνηση τους παρέχουν 
όλοι εκείνοι οι μηχανισμοί που ενυπάρχουν στις λεγόμενες κλειστές κοινωνίες  όλων των εποχών»</em>. Έτσι, <em>«είχαμε συμπτώματα διχόνοιας μέσα στην 
τηνιακή κοινωνία, όχι μονάχα στις θρησκευτικές εκδηλώσεις, αλλά οι προεκτάσεις αυτής της διχόνοιας, κάποιες φορές, έφτασε και στη σύγκρουση 
στο κοινωνικό και στο πολιτικό πεδίο της τοπικής ζωής. [...] Κοινωνικές και πολιτικές διαφορές και διαμάχες παρουσιάζονταν κατάλληλα από 
ορισμένους παράγοντες της τοπικής ζωής, ως θρησκευτικές διαφορές και έριδες, για τις οποίες προέτρεπαν τους κατοίκους να αγωνιστούν, επειδή, 
δήθεν, αφορούσαν την πίστη τους»</em>.<br><br>

Κάποιοι λένε ότι αυτή η αντιπαλότητα δημιούργησε τον πανομοιότυπο μύθο για την εκκλησία της <em>Παναγίας της Θεοσκέπαστης</em> (που ανήκει 
στο χωριό
<em>Φαλατάδος</em>) και που με μια ανάλογη ιστορία, η Παναγία «σκέπασε» –με τον ιστό μιας αράχνης– και προστάτεψε όσους είχαν κρυφτεί μέσα σ' αυτήν. 
Μιας εκκλησίας που απέχει λιγότερο από 500 μέτρα από την καθολική <em>Παναγία της Καλαμάν</em>. <br><br>

Οι «υπερασπιστές» τις κάθε κοινότητας προσπάθησαν να βρουν ποια εκκλησία είναι παλαιότερη στην περιοχή. Από την κινητή τους περιουσία, βλέπουμε 
ότι η παλαιότερη εικόνα της <em>Θεοσκέπαστης </em>είναι του 1894, το Απολυτίκιο με την ιστορία της Παναγίας της Θεοσκέπαστης, που είναι γραμμένο από 
τον αγιογράφο Δ. Παρασκευά, στις αρχές του 1900, ενώ το κεντρικό τέμπλο, μόλις του 1913. Από την άλλη, τα στοιχεία της Παναγίας της Καλαμάν 
από το <em>Libro per Ordine</em> του χωριού είναι του 1849 και η παλιά εικόνα της αρκετά παλαιότερη. <br><br>

Στον κατάλογο των ορθοδόξων εκκλησιών του 1828 από τον Μητροπολίτη Τήνου Γαβριήλ αναφέρονται 39 συνολικά εκκλησίες στον <em>Φαλατάδο</em>. Μέσα στα 
36 ξωκλήσια βρίσκουμε τη <em>Θεοσκέπαστη </em>με ιδιοκτήτη της τον Ιωάννη Αλαβάνο. Αλλά και για όσα ξωκλήσια... δε βρίσκουμε, ο Δώριζας εξηγεί: 
<em>«η ανωτέρω απογραφή είναι ανακριβής γιατί οι εφημέριοι ιερείς των χωριών ήταν κατά το πλείστον ολιγογράμματοι [...] τούτο καταφαίνεται 
κυρίως από το χωριό Καρδιανή. Στην απογραφή των εκκλησιών του ανωτέρου χωριού αναγράφεται μόνο η καθέδρα και παραλείπονται περί τα 4-5 
εξωκκλήσια που υπήρχαν κατά το χρόνο της ανωτέρω απογραφής, καθώς έχουμε διαπιστώσει»</em>. 
<font class="pagebodygreen">[Η Νέα Τήνος Μέρος - Τέταρτο, σελ. 162]</font>. Από 
αντίστοιχο κατάλογο εκκλησιών βρίσκουμε την Καλαμάν το 1758, ενώ υπάρχει και έγγραφο από το 1700. Σε έγγραφο όμως του ίδιου χρόνου, 
στις 22.11.1700 [φ.17ν] διαβάζουμε ότι η Θεοσκέπαστη ("Madona Theoschiepasti a Petriadho") είναι κτητορική και ανήκει στην Μαριέττα χήρα 
Αντωνίου P.Janopulo (Παπαγιαννοπούλου ή παπά Γιαννόπουλου;)<br><br>

Ο "αγώνας" για το ποια εκκλησία είναι πιο παλιά δεν δείχνει να τελειώνει! Ο Δώριζας επανέρχεται στο βιβλίο του <em>Η Μεσαιωνική Τήνος</em> (1976) 
μιλώντας για την πυρπόληση ναών από επιδρομές Σαρακηνών κατά της Τήνου, το έτος 1193. Γράφει στο δεύτερο κεφάλαιο:<em> «Επίσης κατά την εποχή 
αυτή (γύρω στο 1200) πολλά εξωκκλήσια στην ύπαιθρο είχαν οικοδομηθεί. Μεταξύ εκείνων που έχουν περισωθεί μπορούμε να κατατάξουμε τα 
σπηλαιώδη εξωκκλήσια των οποίων η στέγη αποτελείται από συμπαγή επίπεδο ή ελαφρά επικλινή βράχο και φέρουν βραχώδεις τη μία ή δύο πλευρές. 
Τα εξωκκλήσια αυτά κείνται στις κατωτέρω τοποθεσίες: (αναφέρει τέσσερις εκ των οποίων δεύτερη είναι) στη τοποθεσία Θεοσκέπαστη της 
περιφέρειας Φαλατάδου»</em>. Δηλαδή, ο Δώριζας την οικοδομεί μετά το Σχίσμα των δυο Εκκλησιών αλλά και κάποιους αιώνες πριν από την δημιουργία 
του <em>Φαλατάδου</em>, αν δεχτούμε τη θεωρία πολλών, όπως του Χάρη Κουτελάκη (Δρ. Βυζ. Αρχαιολογίας-Ιστορικός), ότι τα χωριά με κατάληξη 
σε -άδος, 
μας δηλώνουν την φεουδαρχική προέλευσή τους και είναι μεταγενέστερα στην Τήνο.<br><br>

Αυτό που μας ενδιαφέρει είναι η ενίσχυση της άποψης για κάποιο πραγματικό γεγονός στη περιοχή, αφού έχουμε παρόμοια ιστορία για τις δύο 
εκκλησίες, και κατά κάποιον τρόπο, η μία επιβεβαιώνει το γεγονός της άλλης.<br><br>

<b>Ο μίτος της Αριάδνης και συσχετισμοί</b><br>
Στην Ελληνική μυθολογία, η Αριάδνη ήταν κόρη του βασιλιά Μίνωα της <em>Κρήτης </em>και της Πασιφάης. Όταν ο Θησέας έφτασε στην <em>Κρήτη</em>, γνώρισε την κόρη του Μίνωα και την ερωτεύτηκε, το ίδιο και η Αριάδνη. Του έδωσε λοιπόν ένα κουβάρι κλωστή (ο περίφημος και ως έκφραση της νεοελληνικής γλώσσας «Μίτος της Αριάδνης»), ώστε όταν θα έμπαινε στον λαβύρινθο να το ξετυλίγει για να μπορέσει έπειτα, αφού σκοτώσει το Μινώταυρο, να βρει την έξοδο.<br><br>

Ο Θησέας πράγματι σκότωσε το τέρας, χρησιμοποιώντας τον<em> μίτο της Αριάδνης</em>, και κατάφερε να βγει από τον λαβύρινθο. Στο γυρισμό τους για την <em>Αθήνα</em>, ο Θησέας και οι σύντροφοί του έκαναν μια στάση στο νησί της <em>Νάξου</em>. Εκεί, στο όνειρο του Θησέα εμφανίστηκε ο θεός Διόνυσος και του είπε ότι έπρεπε να φύγουν από το νησί χωρίς την Αριάδνη, αφού ήταν γραφτό να μείνει εκεί και να γίνει γυναίκα του. Έτσι και έγινε. 
Η Αριάδνη έμεινε στη <em>Νάξο </em>και παντρεύτηκε το θεό Διόνυσο κι έτσι αναπτύχθηκε και η λατρεία της σαν θεότητα στο νησί. <br><br>

Την Αριάδνη τιμούσαν ιδιαίτερα σε κάποιους τόπους, και μάλιστα νησιά: Στην <em>Κρήτη</em>, στη <em>Νάξο</em>, στη <em>Δήλο </em>ακόμη και στην <em>Κύπρο</em>, πράγμα που 
υποδεικνύει ότι λατρευόταν ως θεότητα του Αιγαίου και γενικότερα της Ανατολικής Μεσογείου. Σε πολλά κείμενα παραλληλισμού Χριστιανικής και Αρχαιοελληνικής θρησκείας ταυτίζεται η Παναγία και η Αριάδνη.<br><br>

Κατά τον καθηγητή  Θεοφανίδη το όνομα της Παναγίας –Μαρία– <em>«είναι παράγωγο του αρχαίου μυθολογικού και Ομηρικού ονόματος Μαίρα ή Μαρία (Ιλιάδα Σ48, Οδύσσεια λ326, Παυσανίας κ.λ.π). Το όνομα Μαίρα ή Μαρία  έχει ως ρίζα το αρχαίο ελληνικό ρήμα "μαρμαίρω' που σημαίνει την λάμπουσα, την ακτινοβολούσα. Μαρ-μαίρω=λάμπω, ακτινοβολώ. <font class="pagebodygreen">[Ε. Κοφινιώτου, Oμηρικόν Λεξικό]</font> Η λέξη μάρμαρο ετυμολογείται από την αρχαιοελληνική μάρμαρος, δηλαδή λαμπερός λίθος. Μare (mer)=θάλασσα. Η ονομασία θάλασσα σχετίζεται ετυμολογικά με την λέξη αλς, αλμυρό ύδωρ»</em>. 
<font class="pagebodygreen">[Σ. Θεοφανίδης, Μαρία: Όνομα Πανάρχαιο Ελληνικό, Ταχυδρόμος Καβάλας, 14.08.1998]</font> <br><br>

Μάλιστα –σε παραφθορά της λέξης Αριάδνη– κάποτε αναφέρεται και ως Αριάγνη (υπερβολικά αγνή, υπεραγία), σαν την Θεοτόκο. Ετυμολογικά, τη λέξη Καλαμάν κατά καιρούς την βρίσκουμε σαν Παναγία Καλάμαν, κάποιοι πίστευαν τι προέρχεται από τα καλάμια που κάλυψαν την εκκλησία (οικονομική βάση για το χωριό των καλαθοπλεκτών), 
και άλλοι ότι είναι η ιδιότητα της ίδιας της Παναγίας: Καλή Μάνα - Καλαμάν.<br><br>

<b>Η Καμένη Πλάκα</b> <br>
Πολλές ιστορίες και ελληνικά παραμύθια υπάρχουν για μια γυναίκα που την ανακαλύπτουν από ένα κουβάρι κλωστή. Ακριβώς, όπως, και στον μύθο με τη γιαγιά και την <em>Καμένη Πλάκα</em>. Στην ιστοσελίδα ophioussa βρίσκουμε την εξής ιστορία:<em> «Έλεγαν οι παλιοί ότι κάποτε κυνηγούσαν οι Τούρκοι κάτι χωριανούς, και εκείνοι πήγαν να κρυφτούν στην Καμένη Σπηλιά, αλλά έπεσε το κουβάρι μιας γυναίκας και τους βρήκαν και τους έκαψαν.
 Η πρόσβαση στην σπηλιά είναι δύσκολη και επικίνδυνη, αλλά πολλοί έχουμε βρει ανθώπινα κόκκαλα μέσα, χωρίς να ξέρουμε τίποτα παραπάνω».</em><br><br>

Σε περιοδικό διαβάσαμε πρόσφατα ότι το <em>Καμένη </em>προέρχεται από το καϋμένη, και δείχνει συμπάθεια για την τραγική κατάληξη της γιαγιάς. Αυτό δεν φαίνεται να έχει βάση και σαν ιστορία προέρχεται από τη <em>Παλαιά Καμένη</em> –παλιότερα <em>Παλαιά Καϋμένη</em>– ένα μικρό ηφαιστειογενές νησί στο κέντρο 
της καλντέρας της <em>Σαντορίνης</em>.<br><br>

Η νήσος <em>Αγ. Ευστράτιος</em> στο βορειανατολικό Αιγαίο, παλιότερα τόπος εξορίας που τώρα αριθμεί 250 άτομα, έχει μια παρόμοια ιστορία: Άραβες και Τούρκοι πειρατές συχνά πατούσαν το πόδι τους στο νησί και οι κάτοικοί του κρυβόταν στη σπηλιά που και σήμερα ονομάζεται <em>Καιαφύγι</em>. Κάποια φορά όμως, <em>«θα 'ταν αρχές του 15ου αιώνα, οι πειρατές εντόπισαν τη σπηλιά, παρακολουθώντας την άκρη από το "κουβάρι της γριάς"»</em>. Έτσι κι εδώ, έχουμε τον ίδιο μύθο τουλάχιστον ενάμιση αιώνα πριν τη Καλαμάν.<br><br>

O πολυγραφότατος Kυριάκος Σιμόπουλος γράφει στο βιβλίο του <em>Bασανιστήρια και Eξουσία</em> (σελ. 476): <em>«Yπάρχουν όμως μαρτυρίες για σαδιστική μεταχείριση γυναικών, με σκοπό, συνήθως, την απόσπαση πληροφοριών ή από εκδικητικό μένος. H αγριότερη μέθοδος βασανισμού γυναικών ήταν ο εγκλεισμός του θύματος με σακκί με γάτες. Tο 1680 ο καπουδάν πασάς, κατά τη διάρκεια εκστρατείας για καταδίωξη των πειρατών που λυμαίνονταν το Aιγαίο, αιχμαλώτισε στις Kυκλάδες τη σύζυγο ενός επικίδυνου Δυτικού θαλασσοληστή –Georgio Maria το όνομά του (βλ. παραπάνω)– και τη βασάνισε για να αποκαλύψει το κρυσφήγετο του άντρα της. Aφηγείται ο Bernard Randolph που βρισκόταν εκείνο τον καιρό στη Mύκονο: "Για να εξαναγκάσουν τη γυναίκα του αρχιπειρατή να ομολογήσει, την έγδυσαν ολότελα και την έβαλαν σε μια φαρδειά νησιώτικη βράκα με δεμένα μπατζάκια. 'Eκλεισαν μαζί της στη βράκα έναν αγριόγατο, έσφιξαν το επάνω μέρος με τη βρακοζώνα και άρχισαν να τον χτυπούν απ' έξω με βέργες. O γάτος ανεβοκατέβαινε ξέφρενος μπήγοντας τα νύχια στο κορμί της γυναίκας"». </em> <font class="pagebodygreen">[Kυρ. Σιμόπουλος, Ξένοι Tαξιδιώτες στην Eλλάδα, τ. A', σελ. 686]</font><br><br>

Πολλοί πιστεύουν ότι το κυνήγι της γυναίκας στη Kαμμένη Πλάκα είναι ένα γεγονός που δεν συνέβει χρονικά την ίδια ημέρα με την εμφάνιση του εχθρού έξω από την Παναγία της Kαλαμάν, και ότι απλά τα δύο γεγονότα έχουν συνδεθεί μεταγενέστερα, όπως συμβαίνει σε πολλούς μύθους. H ιστορία της Kιουράς Kαλαμάν, όπως καταγράφεται στο τετράδιο των Kαλογραιών (βλ. αντίστοιχο θέμα στη σελίδα "Iστορικά στοιχεία"), δεν καταγράφει τίποτε για την γυναίκα στην Kαμμένη Πλάκα. Aν δεχτούμε ότι η ιστορία της Kαλαμάν έλαβε χώρα το 1658, το παραπάνω γεγονός με την κακομεταχείρηση της γυναίκας συνέβει το 1680, 22 χρόνια αργότερα. Άραγε έχουν κάποια σχέση αυτά τα γεγονότα;<br><br>

<b>Η Παναγία των Καλαμιών και η Αγίου Πακού</b><br>
Η αλήθεια είναι ότι μύθοι πλέκονται μεταξύ τους και η <em>Παναγία της Καλαμάν</em> συσχετίζεται με την <em>Αγία Πακού</em>. 
Η Αγία-Πακού (=Αγία Υπακοή) είναι 
η ενσάρκωση της υπακοής της Παναγίας στο θέλημα του Θεού να φέρει τον Υιό του. Ναοί της <em>Παναγίας Υπακοής</em> ὑπάρχουν εκτός από τη <em>Σύρο</em>, όπως 
θα διαβάσουμε παρακάτω, και στην <em>Πάρο </em>στη <em>Μύκονο </em>και στη <em>Χίο</em>... Στην <em>Καλλονή </em>ονομάζεται Αγιά Πακλή.<br><br>

Yπήρξε ένα γαλλικό κείμενο που είχε δοθεί στον Frère Γιώργο Βίδο και αναφερόταν στην Παναγία των Καλαμιών. Του το έχει δώσει ο Μάρκος Φρέρης 
(παλαιός δάσκαλος στο Λεόντειο των Πατησίων) που το βρήκε στα ατομικά έγγραφα του αδελφού του, Frère Polykarpe. Ο Frère Βίδος διηγείται: 
<em>«Ο Frère Polykarpe, νομίζω ότι είχε πάει εκείνη την περίοδο, για δυο μήνες, στη Γαλλία. Του το είχαν δώσει σε αυτό το  τελευταίο του ταξίδι, 
πριν πεθάνει ξαφνικά το ίδιο ή το επόμενο καλοκαίρι στη Σύρο». </em>Η μεταφορά στα ελληνικά έγινε από τον Frère Polykarpe το 1941, στο Saint 
Maurice-l' Exil της Γαλλίας. Οδηγός του ήταν το βιβλίο Le Mois de Marie. 
<font class="pagebodygreen">[άραγε είναι το βιβλίο της Colette Yver, εκδ. Flammarion, 1932;]</font><br><br>

Τι έλεγε αυτό το κείμενο; Ο Frère Polykarpe μας το μεταφέρε:<em> «Η Τήνος και η Σύρα, δύο από τα σπουδαιότερα νησιά του Αιγαίου έχουν ενδιαφέρον 
και για τον μεγάλο αριθμό καθολικών που συνοικούν. Η επιμονή της Τήνου και της Σύρας να διαφυλάξουν την πίστη των πατέρων τους, παρά τους 
χίλιους κινδύνους και τις αναρίθμητες δελεαστικές προσφορές, δεν εξηγείται παρά μόνο με μια ιδιαίτερη εύνοια της Θείας Πρόνοιας και που 
οφείλεται, χωρίς άλλο, στην προστασία της Παναγίας, προστασία που εδώ και πολλούς αιώνες εκδηλώθηκε πραγματικά πάνω σ' αυτά τα νησιά, κατά 
τρόπο θαυμαστό. <br><br>

»Στα χρόνια που οι Τούρκοι ελυμαίνοντο τις κτήσεις των Βενετών, με συνεχείς επιδρομές και λεηλατούσαν κι έσφαζαν κι έσερναν μαζί τους 
πολλούς δυστυχισμένους κατοίκους απ' όλα τα νησιά του Αρχιπελάγους, οι κάτοικοι της Τήνου και της Σύρας πολλές φορές αναγνώρισαν ότι 
χρωστούσαν τη σωτηρία τους στην καλοσύνη αυτής της παντοδύναμης προστάτιδας. Κι αν κάποτε πλησίαζαν οι πειρατές τις  ακτές τους, ξαφνικά, 
ένας πανικός ή ισχυροί άνεμοι τους απομάκρυναν. Κι αν πάλι κατόρθωναν κι αποβιβάζονταν, οι ευσεβείς της Παναγίας γλίτωναν, είτε σε κάποιο 
σύννεφο που απλωνόταν την κατάλληλη στιγμή είτε κρυμμένοι ανάμεσα στα βούρλα και τα καλάμια, ανίσχυρο καταφύγιο, που ήταν όμως αρκετό για 
να τους κρύψει από τους εχθρούς τους. Πολυάριθμα παρεκκλήσια, χτισμένα σε διάφορα σημεία των δυο νησιών, διαιωνίζουν την ανάμνηση αυτών 
των ευεργεσιών [...] ».</em><br><br>

Ψάχνoντας αν υπάρχει κάτι αντίστοιχο –σε ιστορία ή όνομα– στην υπόλοιπη Ελλάδα, αξίζει να αναφέρουμε την Ιερά Μονή <em>Παναγίας Καλαμούς</em>, που 
είναι κτισμένη βόρεια της <em>Ξάνθης </em>σε υψόμετρο 170 μέτρων. Το όνομά της, σύμφωνα με την παράδοση, προέρχεται από της εύρεση της θαυματουργής 
εικόνας της Παναγίας ("Καλαμιώτισσας") μέσα σε καλαμώνα στις όχθες του ποταμού <em>Κόσσινθου</em>. Η συγκεκριμένη γυναικεία Μονή ιδρύθηκε πιθανότατα 
γύρω στον 11ο αιώνα, αφού έχουμε έμμεσες μαρτυρίες για την ιστορική παρουσία της εκείνη τη χρονική περίοδο με λειτουργικά χειρόγραφα τα 
οποία σήμερα βρίσκονται στη <em>Σόφια</em>. 
<br><br>


<b>Ημερομηνίες Σταθμοί: </b><br>
Σύμφωνα τα αρχεία της αρχιεπισκοπής στην <em>Ξυνάρα</em>, η <em>Καλαμάν </em>δείχνει ότι να είναι η πιο παλιά καταγεγραμμένη εκκλησία 
της περιοχής. Χτίστηκε το 1758. Παρ' όλα αυτά, υπήρχε στην περιοχή παλαιότερος ναός του σημερινού και αναφέρεται δυό χρόνια πριν:<br>
<b>1756</b> Αναφορά της εκκλησίας στον κατάλογο του Hofmann (1934), που προέρχεται από τη γενική έκθεση την οποία έστειλε στους ανωτέρους του στη Ρώμη ο αρχιεπίσκοπος Παροναξίας Πέτρος Μάρτυς de Stefani μετά την Αποστολική Επίσκεψη που διενήργησε το 1756 στην επισκοπή της Τήνου. Εμφανίζεται σαν ξωκλήσι με το όνομα η Γέννηση της Αγ. Παρθένας. Κάποιοι λένε ότι η εκκλησία υπήρχε τουλάχιστον από το 1700.<br>
<b>1783</b> Η εκκλησία αναφέρεται, ως <em>Παναγία της Καλαμάν</em>, στον κατάλογο που προέρχεται από την έκθεση του Αποστολικού Βικάριου της Σμύρνης Giulio Maria D'Ameno που τον συνέταξε από πληροφορίες που συγκέντρωσε στην Τήνο τη χρονιά αυτή. <br>
<b>1792</b> Το ξωκλήσι μεγαλώνει και ανακαινίζεται. Αυτή η χρονολογία αναφέρεται και στο εγχάρακτο μαρμαράκι πάνω από την πόρτα ης εισόδου.<br>
<b>1945</b> Αντικαθίσταται το ξύλινο τέμπλο με μαρμάρινο, από τον καλλιτέχνη μπαρμπα-Γιάννη Φιλιππότη από τον Πύργο.<br>
<b>1987</b> Τοποθετήθηκε ξύλινη πόρτα. και διευθετήθηκε ο χώρος έξω από το ξωκλήσι.<br>
<b>1988</b> Δημιουργήθηκαν και άλλα καθίσματα, ενώ έγινε μερική δενδροφύτευση. Υπήρξε σοβάντισμα της παρακείμενης δεξαμενής και πλακοστρώθηκε η αυλή με πλάκες που έφερε ο Σύλλογος από τα έξω μέρη. Τέλος, ξαναφτιάχθηκε και καθαρίστηκε το Βήμα της Καλαμάν το οποίο είχε «καθίσει» και είχαν σπάσει μερικά μάρμαρα.<br>
<b>1994</b> <em>«Όπως είχε συζητηθεί και στη συνέλευση (σσ. του Συλλόγου), αγοράστηκαν σούβλες και μοτεράκια για να διευκολυνθούμε 
στο ψήσιμο των αρνιών, μιας και υπάρχει έλλειψη χεριών(!)»</em><br>
<b>1995</b> Είχαμε την περίφραξη της Καλαμάν, και την κατασκευή ξύλινων πορτών που διευκολύνουν την πρόσβαση στα δύσκολα σημεία προς 
το ξωκλήσι. Ανοίχτηκαν λάκκοι και ξεκίνησε η δενδροφύτευση.<br>
<b>1996</b> Έγιναν διάφορα έργα για να διευκολύνουν το πανηγύρι της Καλαμάν. Στις σημειώσεις απολογισμού δραστηριοτήτων του 
Συλλόγου διαβάζουμε: <em>«Έγινε λοιπόν η δενδροφύτευση της Καλαμάν, έργο που ανέλαβε ο Αντώνης Σιγάλας. Παράλληλα, βάλαμε και 
αυτόματο πότισμα ώστε να μπορέσουν τα δεντράκια να "πιάσουν" και να μεγαλώσουν. Εδώ, πρέπει να πούμε ότι ο Φαντής μαζί με τον 
Ιγνάτιο Χαρικιόπουλο όργωσαν πάλι το χωράφι, έσκαψαν ξανά τους λάκκους των δέντρων, κι όλα με προσωπική προσφορά και πρωτοβουλία. 
[...] Μετά την κατασκευή του δρόμου προς Καλαμάν χρειάστηκε να γίνει μια πόρτα. Αυτή παραγγέλθηκε και μένει να τοποθετηθεί. 
[...] Άλλη αγορά για την ημέρα του πανηγυριού είναι η κατασκευή μηχανισμού για τις σούβλες. Επίσης, η αγορά μικροφωνικής εγκατάστασης 
για το πανηγύρι, αλλά και για να εξυπηρετήσει τις ανάγκες του εφημέριου της Εκκλησίας».</em><br>
Στα Τηνιακά Μηνύματα γράφει <font class="pagebodygreen">[Ιούνιος 1996, φ. 199, σελ. 3]</font>: <em>«Φέτος οι προσκυνητές μπόρεσαν να φτάσουν 
με τα αυτοκίνητά τους μέχρι την εκκλησία, λόγω του νέου αμαξωτού δρόμου που διανοίχτηκε πρόσφατα, χάρη στις ενέργειες 
του προέδρου και του αντιπροέδρου της κοινότητας Φαλατάδου και με χρηματοδότηση από το ΥΠΕΧΩΔΕ.»</em><br>
<b>1997</b> Ο πρόεδρος της Κοινότητας έφτιαξε τα τραπέζια και τα καθίσματα (με το παράπονο: <em>«χωρίς να ζητηθεί η γνώμη του Συλλόγου»</em>).<br>
<b>1998</b> <em>«Παράλληλα με το προσκυνητάρι στη Καλαμάν, και εφόσον ήταν εκεί οι εργάτες κτίσαμε και κολώνες για να στερεώνεται η 
τέντα –που αγοράστηκε πέρυσι– ενώ, ολοκληρώθηκε η διαμόρφωση του εξωτερικού χώρου με άλλες δύο πόρτες και κάποια αναγκαία σκαλοπάτια».</em><br>
<b>2008</b> στα <em>Τηνιακά Μηνύματα</em> (φ. 301) διαβάζουμε: <em>«Στις 24 Φεβρουαρίου έγινε η ευλογία της Καµπάνας, στο ενοριακό 
θεοµητορικό Προσκύνηµα της Παναγίας στην Καλαµάν, µε πλήθος πιστών και εκπροσώπων της Τοπικής Αυτοδιοίκησης. Η πρωτοβουλία για την 
κατασκευή του κωδωνοστασίου και την τοποθέτηση καµπάνας ανήκει στον επίτροπο κ. Αντώνιο Φιλιππούση. Το κωδωνοστάσιο κατασκευάστηκε 
µε δωρεάν προσωπική εργασία του τεχνίτη κ. Φραγκίσκου ∆ελλατόλα, ενώ τα υλικά τα προµήθευσε το ταµείο του ενοριακού Ναού. Την 
καµπάνα την προσέφεραν οι Αδελφοί Μαριανοί. Ευχαριστούµε θερµά όλους τους δωρητές και τον κ. Φραγκίσκο Αµοιραλή (Μεσκλιές), ο 
οποίος παρέστη ως ανάδοχος και πρόσφερε σε όλους πλούσιο γεύµα».</em><br>
  <br>
  
 
<b>Εορτή εκκλησίας:</b> 
Κατά της ιστοσελίδες tinos360 και tinosinfo, γιορτή της Καλαμάν είναι η 24 Απριλίου. Αυτό γιατί το ομώνυμο πανηγύρι 
γίνεται την Πέμπτη του Πάσχα, και αυτό μπερδεύει πολλούς. Σύμφωνα με το βιβλίο του χωριού Per Ordine, δεν γινόταν εκείνα τα χρόνια (1849) 
ετήσια πανήγυρι. Στο ίδιο βιβλίο βλέπουμε ότι το ξωκλήσι καλούσε δύο φορές το χρόνο τους χωρικούς: της Γεννήσεως και της Παρουσίασης της 
Παναγίας.<br><br>

<b>Διαστάσεις:</b><br>

</p></td></tr>
<tr><td style="padding-top:0px; padding-left:25px;">
<table align="left" cellspacing="0" cellpadding="0" style="width: 611px">
<tr>
<td class="cellbig"><font class="table2"><strong>Αρχιτ. Στοιχεία:</strong></font></td>
<td class="cell"><font class="table2">Πόρτες </font></td>
<td class="cell"><font class="table2">Παράθυρα</font></td>
<td class="cell"><font class="table2">Καμπάνα</font></td>
<td class="cell"><font class="table2">Αυλή</font></td>
</tr>
<tr>
<td class="cellbig"><font class="table2"><strong>Κινητά στοιχεία:</strong></font></td>
<td class="cell"><font class="table2">Πάγκοι </font></td>
<td class="cell"><font class="table2">Καντήλια </font></td>
<td class="cell"><font class="table2">Κηροπήγια	</font></td>
<td class="cell"><font class="table2">Εικόνες</font></td>
</tr>
</table>
</td></tr>


<tr><td style="padding-top:10px; padding-left:25px;"><img src="theme/greyline.jpg"></td></tr>
<tr><td><img src="dummy.gif" height="5" width="1"></td></tr>
<tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><a href="javascript: openWindow('images/01_KALAM01_09.jpg',500,710)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/01_KALAM01_09k.jpg" border="0"></a></td><td style="padding-right:8px;"><a href="javascript: openWindow('images/KALAM02_09b.jpg',500,710)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/KALAM02_09.jpg" border="0"></a></td><td  style="padding-right:8px;"><a href="javascript: openWindow('images/KALAM04_09b.jpg',500,710)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/KALAM04_09.jpg" border="0"></a></td><td><a href="javascript: openWindow('images/04_KALAM07_09.jpg',710,535)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/04_KALAM07_09k.jpg" border="0"></a></td></tr></table></td></tr>
<tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><a href="javascript: openWindow('images/05_DSC01499.jpg',710,452)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/05_DSC01499k.jpg" border="0"></a></td><td style="padding-right:8px;"><a href="javascript: openWindow('images/06_erg02_09.jpg',500,710)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/06_erg02_09k.jpg" border="0"></a></td><td  style="padding-right:8px;"><a href="javascript: openWindow('images/07_erg04_09.jpg',500,710)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/07_erg04_09k.jpg" border="0"></a></td><td><a href="javascript: openWindow('images/08_DSC_0213.jpg',710,575)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/08_DSC_0213k.jpg" border="0"></a></td></tr></table></td></tr>
<tr><td style="padding-top:8px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;" valign="top" width="150">Ο δρόμος για την Καλαμάν</td><td style="padding-right:8px;" valign="top" width="150">Η αίθουσα λίγο πάνω από την εκκλησία</td><td  style="padding-right:8px;" valign="top" width="150">Στα <em>ριζά </em>του βράχου μια μικρή τουαλέτα</td><td valign="top" width="150">Το 2009 η αυλή της εκκλησίας χρησιμοποιήθηκε για γαμήλια δεξίωση</td></tr>
</table></td></tr>

<tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><a href="javascript: openWindow('images/09_Kalaman92_003.jpg',710,500)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/09_Kalaman92_003k.jpg" border="0"></a></td><td style="padding-right:8px;"><a href="javascript: openWindow('images/10_MARANTAold.jpg',710,481)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/10_MARANTAoldk.jpg" border="0"></a></td><td  style="padding-right:8px;"><a href="javascript: openWindow('images/KALAM03_08bb.jpg',500,710)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/KALAM03_08b.jpg" border="0"></a></td><td><a href="javascript: openWindow('images/11_ikon006.jpg',477,710)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/11_ikon006k.jpg" border="0"></a></td></tr></table></td></tr>
<tr><td style="padding-top:8px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;" valign="top" width="150">Πανηγύρι το 1992</td><td style="padding-right:8px;" valign="top" width="150">Ο κόσμος παρακολουθεί την λειτουργία πριν από παλαιό πανηγύρι</td><td  style="padding-right:8px;" valign="top" width="150">Εσωτερικό του ναού</td><td valign="top" width="150">Κεντρική εικόνα: Η Αγία Άννα κρατάει την Παναγία</td></tr>
</table></td></tr>


<tr><td><img src="dummy.gif" height="5" width="1"></td></tr>

<tr><td style="padding-top:10px; padding-left:25px;"><img src="theme/greyline.jpg"></td></tr>
<tr><td><p class="comments">
[1] <b>Λόγοι κτίσεως της εκκλησίας</b><br> 
Μεταξύ της αρχιερατείας των επισκόπων Guarchi (26.09.1738 – 31.01.1762) και De Via (19.12.1757 – 4.08.1796), και συγκεκριμένα από το 1755 
υπήρχε μια περίοδος σχετικής «διαρχίας». Ο επίσκοπος Βικέντιος De Via χειροτονήθηκε τιτουλάριος επίσκοπος Ρουσπίας στα 1755, βοηθός επίσκοπος 
του προκατόχου του Αλοϋσίου Guarchi με δικαίωμα διαδοχής στον επισκοπικό θρόνο του νησιού, σε ηλικία μόλις 33 χρονών. Δυστυχώς, πολύ 
γρήγορα έγινε αιτία να χωριστεί το ποίμνιό του σε δυο φατρίες. Ολόκληροι φάκελοι διαμαρτυριών έχουν συσσωρευτεί στο APF, επειδή, σε πρώτη 
φάση, υποστήριξε και υποβοήθησε στην ανάπτυξη του τάγματος των Ιησουϊτών στο νησί, σε βάρος του τάγματος των Φραγκισκανών, πράγμα που έφερε 
την αντίδραση των τελευταίων και μιας μερίδας του λαού. <br><br>

Στις κατηγορίες που καταγράφονται από τους κατηγόρους του στη Ρώμη, προστίθενται, ως επιβαρυντικά στοιχεία, οι αγαθές του σχέσεις με την 
ορθόδοξη εκκλησία του νησιού και οι καλές σχέσεις που είχε με τον τούρκο αγά της Τήνου. Η θρησκευτική πολιτική του De Via προς τους 
ορθοδόξους συμπατριώτες του ήταν ιδιαίτερα θετική και φιλική, έτσι που θα πρέπει να θεωρήσουμε ως άδικη τη στάση εκείνων των ορθοδόξων 
της Τήνου (αν υπήρξαν) που φρόντισαν να εκδοθεί το σουλτανικό φιρμάνι εναντίον των καθολικών της Τήνου, στο τέλος του 1759 ή αρχές του 1760. 
Αυτό μπορεί να αποδειχτεί και από την αλληλογραφία του De Via, αλλά και από τις κατηγορίες που επισύναψαν εναντίον του οι καθολικοί 
κληρικοί του νησιού όταν κατηγόρησαν την πολιτεία του στη Ρώμη. Κάποιοι υποστηρίζουν (χωρίς όμως επιβεβαίωση) πως επειδή ο De Via ήταν 
φιλικότατα διακείμενος προς τους ορθοδόξους, αρκετά καθολικά χωριά προέβαλαν την «λατινική» τους πίστη εξωραϊζοντας ή χτίζοντας εκκλησίες 
σε μέρη που ήταν παλαιότεροι τόποι λατρείας. Η <em>Παναγία της Καλαμάν</em> θα μπορούσε να είναι μία από αυτές. <br><br>

</p></td></tr>
<tr><td><p class="epilogos">
<b>Leopold Dustal,</b> 18.07.2009 (τελευταίες προσθέσεις: 27.12.2012)
</p></td></tr>

 <tr><td><p class="pagetitle">Απολυτίκιο της Καλαμάν</p></td></tr>
 <tr><td><p class="prologos">Μια γυναίκα συντοπίτης μας, μια ευαίσθητη και πονεμένη ψυχή, η κυρία Ρόζα Φυρίγου-Καταρτζή, κατάφερε να 
 εκδώσει (με την βοήθεια του π. Νικόλαου Παλαμάρη) ένα μικρό βιβλιαράκι με μερικά από τα πάμπολλα ποιήματά της.</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Apolytik_000.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">
Στην έκδοση αυτή, με τον τίτλο <em>Αυτός Είναι ο Ήλιος μου</em> (Δεκέμβριος 2010), αφού έγιναν κάποιες αισθητικές και συντακτικές 
παρεμβάσεις από τον π. Παλαμάρη, παρουσιάζονται 44 ποιήματα χριστιανικής –κυρίως– θεματολογίας.<br><br>

Μέσα σε αυτά, υπάρχει και κάποιο αφιερωμένο στην Παναγία της Καλαμάν. Το πρωτότυπο (με μια στροφή λιγότερη), γράφτηκε στις 28 Αυγούστου 
του 1988, και βρίσκεται αριστερά στην είσοδο του ξωκλησιού της Καλαμάν.<br><br>

Αντίστοιχο απολυτίκιο, γραμμένο από τον Γ. Παρασκευά, υπάρχει εδώ και δεκάδες χρόνια στην εκκλησία της Θεοσκέπαστης που απέχει 500 
μέτρα από την Καλαμάν. Να πούμε ότι <em>απολυτίκια </em>ονομάζονται τα σύντομα εκείνα τροπάρια, που περιέχουν, σε περίληψη, την υπόθεση 
(ιστορία) της τελούμενης εορτής.<br><br>

Μεταφέρουμε, λοιπόν, το ποίημα-απολυτίκιο της κ. Ρόζας Φυρίγου-Καταρτζή, στην τελική μορφή του <font class="pagebodygreen">[Ρόζα Φυρίγου Καταρτζή, 
Αυτός Είναι ο Ήλιος μου, Σύρος 2010, σελ. 21-23]</font>: <br><br>

<em>Η Κυρά της ΚΑΛΑΜΑΝ<br><br>

Ήρθα, προσκύνησα, κυρά της ΚΑΛΑΜΑΝ<br>
Μες στο λαγκάδι το φτωχό σου εκκλησάκι<br>
Δώρα δεν είχα να προσφέρω ακριβά<br>
Γι' αυτό σου άναψα μονάχα ένα κεράκι.<br><br>

Εσύ εδιάλεξες αυτή την ερημιά<br>
Κι έκανες θαύμα στις φτωχές, αγνές ψυχές σου<br>
Είχες για στόλισμα, τριγύρω τα βουνά<br>
Και τις πανέμορφες και πράσινες μυρτίες σου.<br><br>

Κάποτε, βάρβαροι φάνηκαν στα βουνά<br>
Είδαν και θέλησαν να σφάξουν τα παιδιά σου<br>
Μα εσύ τα σκέπασες με αυτή την καλαμιά<br>
Που από τότε έχει πάρει το όνομά σου.<br><br>

Τα χρόνια πέρασαν μα πάντα σε τιμούν<br>
Στη χάρη σου έρχονται και στήνουν πανηγύρι<br>
Ολημερίς τρώνε, χορεύουν και γλεντούν<br>
Και πάλι φεύγουνε, ο ήλιος πριν να γύρει.<br><br>

Και εσύ τους χαίρεσαι για τούτη τη χαρά<br>
Είν' τα παιδιά αυτών που κάποτε είχες σώσει<br>
Από του Τούρκου το σπαθί και τη φωτιά<br>
Με το καλάμι σου εχθρούς είχες στραβώσει.<br><br>

Πριν από χρόνια είχα πάλι ξαναρθεί<br>
Για φυλαχτό έκοψα ένα καλαμάκι<br>
Που από τα χρόνια είχε μόνο ξεχαστεί<br>
Και εγώ τα φύτεψα σ' ένα μικρό γλαστράκι.<br><br>

Κι αυτό μεγάλωσε κι έγινα καλαμιά<br>
Και από το ίδιο πήρε ο θείος μου μια μέρα<br>
Να το φυτέψει στη μικρή του εκκλησιά<br>
Να γίνει πάλι καλαμιά, αγνή Μητέρα.<br><br>

Θα μεγαλώσει, αφού το ζήτησες Εσύ<br>
Είναι το σύμβολο που πήρε τ' όνομά σου<br>
Σε λίγα χρόνια θα στολίζει την αυλή<br>
Και θα θεριέψει πάλι γύρω η καλαμιά σου.<br><br>

Όταν μπορέσω, θα 'ρθω πάλι να σε βρω<br>
Και την εικόνα σου σεμνά να προσκυνήσω<br>
Γιατί με φώτισες, αυτό το φυλαχτό<br>
Να το φυτέψω και ξανά να σ' τ' αναστήσω.<br><br>

Δεν ήμουν άξια, Παρθένα μου γλυκιά<br>
Σε με να κάνεις τη μεγάλη ετούτη χάρη<br>
Μα Εσύ έχεις κάνει τόσα θαύματα πολλά<br>
Κι αυτά που γράφω, είναι φώτιση μεγάλη.<br><br>

Σ' ευχαριστώ, μάνα της γης και του ουρανού<br>
Που καλωσόρισες κι εμένα στο χωριό σου<br>
Κι έχεις γεμίσει την καρδιά μου και το νου<br>
Από τη λάμψη τη δική σου και του Γιού σου.
</em></p></td></tr>

<tr><td style="padding-top:8px; padding-left:25px;">
<table align="left" cellpadding="0" cellspacing="0px">
<tr>
<td style="padding-right:8px;"><a href="javascript: openWindow('images/Apolytik_001b.jpg',523,1210)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/Apolytik_001.jpg" border="0"></a></td>
<td style="padding-right:8px;"><a href="javascript: openWindow('images/Apolytik_002b.jpg',810,635)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/Apolytik_002.jpg" border="0"></a></td>
</tr>
</table>
</td></tr>

<tr><td style="padding-top:8px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;" valign="top" width="150">Απολυτίκιο Καλαμάν</td><td style="padding-right:8px;" valign="top" width="150">Απολυτίκιο Θεοσκέπαστης</td></tr>
</table></td></tr>


<tr><td><br></td></tr>

</table>
</td>

		<table cellpadding="0" cellspacing="0" align="center" width="868">
			<tr>
				<td height="40" bgcolor="000000" align="left">
					<p class="bodydata2">Copyright © Leopold Dustal, 2010 - Saved for preservation</p>
				</td>
			</tr>
		</table>
	</body>
</html>

