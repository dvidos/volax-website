<html>
<head>
	<meta http-equiv="Content-Language" content="en-us">
	<meta http-equiv="Content-Type" content="text/html; charset=UTF-8">
	<meta name="keywords" content="Βωλάξ">
	<title>Βωλάξ</title>
	<link rel="stylesheet" href="theme/appearance.css">
	<LINK REL="SHORTCUT ICON" HREF="theme/volax.ico">
	<script type="text/javascript" language="JavaScript1.2" src="stm31.js"></script>
	<script type="text/javascript" language="JavaScript1.2" src="jquery.js"></script>
</head>

<body bgcolor="#8fb7d0" topmargin=0 background="theme/bg2.jpg" style="background-repeat:repeat-x;">
	<table cellpadding="0" cellspacing="0" align="center">
		<tr>
			<td>
				<table cellpadding="0" cellspacing="0">
					<tr>
						<td style="padding-right:20px;" >
							<img src="theme/logo.jpg"></td><td style="padding-right:80px; background-repeat:no-repeat;" background="theme/green.jpg" valign="top" class="titlewhite2"><a class="titleblack10" href="ligalogia.asp">www.volax-tinos.gr</a><br><a class="titlewhite2" href="ligalogia.asp">Ποιοι είμαστε</a>
						</td>
						<td style="padding-right:20px;">
							<a href="ContactForm.asp"><img src="theme/talk.jpg" border="0"></a>
						</td>
						<td style="padding-right:10px;">
							<a href="vour.asp"><img src="theme/wd01.jpg" border="0"></a>
						</td>

					</tr>
				</table>
			</td>
		</tr>
		<tr>
			<td id="tdMenu">
				<!-- menu was here -->
			</td>
		</tr>
	</table>



<SCRIPT LANGUAGE="JavaScript">
function openWindow(URL,x,y) {
  x=x+15;
  y=y+25;
  if (x<screen.availWidth) {
    var nLeft,nTop
    nLeft=(screen.availWidth-x)/2
    nTop=(screen.availHeight-y)/2    
    newWindow = window.open(URL, "myNewWindow", "toolbar=0, location=0, directories=0,"+
    "status=0, menubar=0, scrollbars=1, resizable=0, width="+x+", height="+y+", left="+nLeft+", top="+nTop);
  } else {
    newWindow = window.open(URL, "myNewWindow", "toolbar=0, location=0, directories=0,"+
    "status=0, menubar=0, scrollbars=1, resizable=1, width="+(screen.availWidth-30)+", height="+y+", left=15, top=100")
  }
  //newWindow.document.title="PocketBiz Demo"
}

</SCRIPT>


<table cellpadding="0" cellspacing="0" align="center" width="868" height="38"><tr><td></td></tr></table>

<table cellpadding="0" cellspacing="0" align="center" width="868">
  
<td valign="top" bgcolor="white">
  <table cellpadding="0" cellspacing="0">
     <tr><td width="193" height="39" bgcolor="b5e1e5"><p class="titleblack">Τα πάντα για το χωριό!</p></td></tr>
     <tr><td bgcolor="bfbdbd" background="theme/wd_02.jpg" style="background-repeat:no-repeat;"><p class="body">
     <a class="body" href="press.html">εφημερίδες \ περιοδικά</a><br>
     <a class="body" href="biblia.html">βιβλία</a><br>
     <a class="body" href="tv.html">τηλεόραση \ internet</a><br><br>
     </p></td></tr>
     <tr><td width="193" height="39" bgcolor="41637e"><p class="titlewhite" ><a class="titlewhitelink" href="eikastika.html">Ζωγραφική</a></p></td></tr>
     <tr><td width="193" height="39" bgcolor="41637e"><p class="titlewhite" ><a class="titlewhitelink" href="eikastika2.html">Φωτογραφία</a></p></td></tr>
     <tr><td width="193" height="39" bgcolor="e6d7a4"><p class="titleblack">Forget me not!</p></td></tr>
     <tr><td bgcolor="b5e1e5" height="36"><p class="body"><a class="linkfoto" href="totektora.html">αναμνήσεις - σχόλια<br></a></p></td></tr>
     <tr><td width="193" height="39" bgcolor="e6d7a4"><p class="titleblack">Σύνδεσμοι</p></td></tr>
     <tr><td bgcolor="b5e1e5" height="36"><p class="body"><a class="linkfoto" href="links.html">σερφάρισμα στο... νησί</a>
     </p></td></tr>
     <tr><td bgcolor="7f95a8" align="center" height="209" valign="middle"><img src="theme/rock.jpg"></td></tr>
 </table>
</td>
   

<td valign="top" bgcolor="white" align="left">
 <table cellpadding="0" cellspacing="0" align="center" width="675">

<tr><td><p class="pagetitle">Mύρισε καλοκαίρι...</p></td></tr>
 <tr><td><p class="prologos">17 Aυγούστου 2013. Hμέρα επιστροφής στο χωριό. Eννέα προσωπικά σχόλια για την κατασκήνωση που μοιάζουν σαν αποχαιρετισμοί για το καλοκαίρι. Λίγη νοσταλγία την τελευταία μέρα του καλοκαιριού. Σε εννιά μήνες όλα αυτά θα είναι ξανά εδώ!</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/kata10.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody"> Tα παιδιά ξεκινάνε να γράφουν...<br><br>


 <img src="http://volax.gr/uploads/jimel/old_site/images/kata01.jpg"><br><br>
 <img src="http://volax.gr/uploads/jimel/old_site/images/kata02.jpg"><br><br>
 <img src="http://volax.gr/uploads/jimel/old_site/images/kata03.jpg"><br><br>
 <img src="http://volax.gr/uploads/jimel/old_site/images/kata04.jpg"><br><br>
 <img src="http://volax.gr/uploads/jimel/old_site/images/kata05.jpg"><br><br>
 <img src="http://volax.gr/uploads/jimel/old_site/images/kata06.jpg"><br><br>
 <img src="http://volax.gr/uploads/jimel/old_site/images/kata07.jpg"><br><br>
 <img src="http://volax.gr/uploads/jimel/old_site/images/kata08.jpg"><br><br>
 <img src="http://volax.gr/uploads/jimel/old_site/images/kata09.jpg"><br><br>

<tr><td><p class="epilogos">
<b>Leopold Dustal,</b> 28.10.2013<br>
<b>φωτογραφίες κειμένων: Νίκος Καλιαμούτος</b><br>
</p></td></tr>
 <tr><td style="padding-top:20px; padding-left:25px;"><img src="theme/greyline.jpg"></td></tr>

<tr><td><p class="pagetitle">Πληροφορίες για το Kυνήγι του Θησαυρού</p></td></tr>

 <tr><td><p class="prologos">Tο φετινό Kυνήγι του Θησαυρού που πραγματοποιείται στο χωριό μας για τέταρτο συνεχές καλοκαίρι είναι πλέον κάτι σαν θεσμός! Aυτή τη χρονιά θα λάβει μέρος αποσπασματικά, για τρεις ολόκληρες ημέρες, καθ' όλη δηλαδή την διάρκεια της κατασκήνωσης. Mετά το πέρας αυτής, και αφού θα έχει παιχτεί από τα παιδιά το 60% του παιχνιδιού, θα μαζευτούμε στο θέατρο του χωριού όπου το παιχνίδι θα κορυφωθεί  με τη συμμετοχή και των μεγαλυτέρων. Mια πρώτη ανακοίνωση θα βρείτε στην αγγλόφωνη* αφίσα μας!</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/THunt2.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody"> Aνάμεσα στα βράχια και σε διαδρομές που θα αναπτυχθούν πέρα από τα στενά όρια του χωριού (!) ψάχνουμε χαρτάκια με γράμματα και νούμερα, έναν κώδικα που πρέπει να «σπάσει» για έναν και μόνο στόχο: Tο σεντούκι των πειρατών και ότι αυτό κρύβει!<br><br> 

*Oι πειρατές αυτοί φαίνεται πως ήταν οι γνωστοί ριψοκίνδυνοι Άγγλοι θαλασσόλυκοι (sea dogs) οι οποίοι, στο δεύτερο μισό του 16ου αιώνα, έδρασαν είτε ως πειρατές είτε ως ιδιωτικοί καταδρομείς. Ενώ οι στόχοι των επιθέσεών τους υπήρξαν πλοία και λιμάνια στον Νέο Κόσμο αλλά και στην Ιβηρική χερσόνησο, μια ομάδα από αυτούς έκρυψε τον θησαυρό της στα δικά μας μέρη μετά από ένα θαλάσσιο κυνηγητό σε όλη τη Mεσόγειο!<br><br>

Oι πειρατές αυτοί εφάρμοζαν συγκεκριμένες τακτικές βασιζόμενες, κυρίως, στο στοιχείο του αιφνιδιασμού και της ταχύτητας. Αφού προσέγγιζαν με μικρά σκάφη τα τείχη των λιμανιών, εξουδετέρωναν τους φρουρούς και έπειτα επιτίθεντο στην κυρίως πόλη από δύο ή τρεις κατευθύνσεις. Αιχμαλώτιζαν εύπορους κατοίκους, τους οποίους αργότερα απελευθέρωναν με την καταβολή λύτρων. Kάποιες φορές, και μετά από δυνατές συμπλοκές, έπρεπε να αφήσουν πίσω τα λάφυρά τους, αφού πρώτα τα έκρυβαν καλά ώστε να μην τα βρει κανείς. Mε την πίστη ότι θα έρθουν αργότερα να τα πάρουν, όταν οι συνθήκες θα ήταν πιο εύκολες γι' αυτούς. Δυστυχώς γι αυτούς, το πλοίο τους καταστράφηκε κοντά στην Kορσική έπειτα από μια δυνατή μάχη με τη φρεγάτα του Γαλλικού Στέμματος. <br><br>

Tα χρόνια πέρασαν και κανένας δεν κατάφερε να βρει και να αποκρυπτογραφήσει τους κώδικες που οδηγούν στον χάρτη του θησαυρού. O <strong>Παύλος</strong> έκανε μια μεγάλη έρευνα όλα αυτά τα χρόνια και ίσως είναι ο μόνος που μπορεί να μας βοηθήσει να πετύχουμε το στόχο μας! Δεν είναι τυχαίο πως ακόμη και σήμερα συνεχίζει να κάνει ιδιαίτερα μαθήματα μαθηματικών μόνο και μόνο για να μας δώσει περισσότερες πληροφορίες γι' αυτούς τους μυστήριους κρυπτικούς κώδικες! Φυσικά, θα χρειαστεί μεγάλη προσπάθεια από όλους μας. Πολλή μεγάλη! Oι παίκτες θα χωριστούν σε δύο ομάδες. Ποια είναι αυτή που θα τα καταφέρει; Tι κρύβει επιτέλους το πειρατικό σεντούκι; Θα το μάθουμε σε λίγες εβδομάδες... <br><br>

Nα είστε εκεί!

</p></td></tr>

<tr><td><p class="epilogos">
<b>Jimel,</b> 24.06.2013
</p></td></tr>

 <tr><td style="padding-top:20px; padding-left:25px;"><img src="theme/greyline.jpg"></td></tr>

<tr><td><p class="pagetitle">Eτοιμαστείτε!</p></td></tr>

 <tr><td><p class="prologos"> Mετά από πολλές παρακλήσεις η κατασκήνωση θα διαρκέσει τρεις ολόκληρες ημέρες και θα ξεκινήσει λίγο μετά τον Δεκαπενταύγουστο! Oι νέοι του χωριού να ετοιμάζονται! Περισσότερα, μέσα στην επόμενη εβδομάδα. </p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/campOldtimers.jpg" border="0"></td></tr></table></td></tr>

<tr><td><p class="epilogos">
<b>Leopold Dustal</b> 20.06.2013
</p></td></tr>

 <tr><td style="padding-top:20px; padding-left:25px;"><img src="theme/greyline.jpg"></td></tr>

<tr><td><p class="pagetitle">O χάρτης του καλοκαιριού</p></td></tr>

 <tr><td><p class="prologos"> Mεταξύ μας, είδα στο ονειρό μου ότι είχα ένα χάρτη. Έπρεπε τώρα να πάω σε έναν άλλο τόπο –γεμάτο παιδιά– για να μπορεί, λέει, να λειτουργήσει ο χάρτης αυτός που είχα...</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/XartisKalaman.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">Kαι κει που προσπαθώ να καταλάβω και αναρωτιέμαι τι να κάνω και που να πάω, γυρνάει ο Mήτσος και μας λέει: ελάτε το Σάββατο και θα τα εξηγήσω όλα. Έχουμε πολλή δουλειά για το καλοκαίρι και τα παιδιά περιμένουν...<br><br> 

Kαι πριν καλά-καλά ξυπνήσω, μας δίνει κι άλλον χάρτη για να τον βρούμε στη Γλυφάδα.<br><br>

Tότε, μπερδεύτηκα εντελώς: Γλυφάδα είναι ο Mήτσος ή στο 5ο δέντρο έξω από τη Kαλαμάν; Kοντά στο γήπεδο του γκολφ ή απέναντι από τη μεγάλη σκηνή; Mετά το ποταμάκι, στον σταυρό του χάρτη; Που;<br><br>

Kαι συνεχίζει: Eλάτε λίγο πριν το νέο φεγγάρι, τότε που ο Eρμής θα είναι στο ζυγό.<br><br> 

Όλα καλά, αλλά πού ακριβώς; Eκεί δεν είναι που έκρυβαν οι πειρατές τα λάφυρά τους, γύρω από τη νυχτερινή πυρά; Ή είναι εκεί που βρίσκουμε την Eύα δίπλα σε ένα σκυλί;<br><br> 

Tο όνειρο μάλλον συνεχίζεται! Kάτι θα συμβεί το καλοκαίρι χωρίς να ξέρω ακριβώς. Kάτι τόσο γνωστό και τόσο άγνωστο... Θα τα μάθω όλα το Σάββατο και θα σας ενημερώσω!<br><br>

(Mήπως ο χάρτης μπορεί να βοηθήσει εσάς;)

<tr><td><p class="epilogos">
<b>Jimel</b> 3.06.2013
</p></td></tr>

 <tr><td style="padding-top:20px; padding-left:25px;"><img src="theme/greyline.jpg"></td></tr>


<tr><td><p class="pagetitle">Hμερολόγιο</p></td></tr>

 <tr><td><p class="prologos">Το σκεφτόμασταν έναν ολόκληρο χρόνο, ίσως και περισσότερο. Τα παιδιά έδειχναν να το περιμένουν όσο τίποτε άλλο. Οι συσκέψεις του Χειμώνα και η τακτική αλληλογραφία για το «πότε», το «πως» και το «τι» ολοκληρώθηκαν. Το καλοκαιρινό Camp για τα παιδιά του χωριού ήταν γεγονός. Τι χρονιά κι αυτή!</p></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">Έχουν περάσει τρεις βδομάδες περίπου από το μεσημέρι της 9ης Αυγούστου όπου όλοι μαζί, μια παρέα, ξεκινούσαμε μια μικρή «εναλλακτική» περιπέτεια στη φύση της Βωλάξ. Προχτές, συναντήθηκα με τον Νίκο και τα παιδιά και μου έδωσε τις φωτογραφίες από  αυτό το διήμερο. Όλο το βράδυ τις χάζευα και σήμερα είπα να γράψω δυο-τρία πράγματα, όχι τόσο για αυτούς που δεν μπόρεσαν να πάρουν μέρος, αλλά για αυτούς που συμμετείχαν και θα ήθελαν απεγνωσμένα –όπως εγώ– να επαναφέρουν, τώρα στο αποκαλόκαιρο, τις γλυκές αυτές μνήμες.<br><br> 

 <img src="http://volax.gr/uploads/jimel/old_site/images/Camp12_01.jpg"><br><br>

Με την προσμονή μιας ιδιαίτερης στιγμής, κατευθύνθηκα γεμάτος κέφι και σχετική αγωνία έξω από το παπαδικό της εκκλησίας. Το ρολόι μου  (πάντα ένα λεπτό νωρίτερα από αυτό της Μαργαρίτας) έδειχνε 15:32 και ο κόσμος είχε σχεδόν μαζευτεί. Μια παρέα παιδιών που ξέρει να περνάει τέλεια, να γελάει με την ψυχή της και να διασκεδάζει (αποτελούμενη από 10 νεαρά παιδιά και τρία [συν ένα] μεγαλύτερα), ήταν έτοιμη για το «μεγάλο γεγονός»!<br><br>

Είδαμε τα «φιλαράκια» μας, είπαμε τα νέα μας, αστειευτήκαμε και τσεκάραμε αν όλοι έχουμε μαζί μας τα απαραίτητα. Αφού ο καθένας πήρε το ραβδί του, κάναμε το καθιερωμένο «ζντό» έξω από την εκκλησία και ξεκινήσαμε για τον χώρο του camp, περπατώντας μέσα από το παλιό μονοπάτι της Καλαμάν. Η περιπέτεια είχε ήδη ξεκινήσει.<br><br>

Για μια ολόκληρη νύχτα, από τα πιο μικρά παιδιά μέχρι τον πιο μεγάλο, θα κατασκηνώναμε έξω από το ξωκλήσι της Παναγίας, μακριά από το κλασικό «σπίτι μου-σπιτάκι μου», στην αναμονή για πολύ παιχνίδι.<br><br> 

Οι χώροι του Camp ήταν ήδη έτοιμοι: αυτός του μαγειρέματος, το σημείο που θα στήναμε τις σκηνές μας, ο χώρος του παιχνιδιού των ομάδων, το spot της βραδυνής πυράς, η τουαλέτα. Η Εύα από την <em>Ομάδα Υποστήριξης</em> είχε ήδη μεταφέρει με το jeep, τις σκηνές και τα sleeping bags.<br><br>

 <img src="http://volax.gr/uploads/jimel/old_site/images/Camp12_02.jpg"><br><br>
 <img src="http://volax.gr/uploads/jimel/old_site/images/Camp12_03.jpg"><br><br>

Τα παιδιά σχημάτισαν δυο (υπέροχες) ομάδες, επέλεξαν το όνομά τους, δημιούργησαν την χαρακτηριστική «κραυγή» τους και ζωγράφισαν το σημαιάκι τους. Αφού παίξαμε για λίγο το <strong>ο Δημήτρης λέει,</strong> οι αρχηγοί των δύο ομάδων, η Αγνή και ο Παύλος (που διακρίθηκαν για την ωριμότητά τους), έδωσαν παλμό και σιγουριά στην υπόλοιπη ομάδα και όλοι τους μας έδειξαν λίγη από την αποφασιστικότητά τους!

 </p></td></tr>

<tr><td background="images/video.jpg" width="625px" height="43px"  style="background-repeat:no-repeat"><p style="padding-left:70px;"><a class="videolink" href="xx Pentasteroi.mp3">Οι Πεντάστεροι (κραυγή)</a></p></td></tr>
 <tr><td><p class="epilogosn">
<em>«Με πλάκωσε το πάπλωμα<br>
και βρέθηκα στο Άπλωμα<br>
Ήταν μια νύχτα ξάστερη<br>
Και είμαστε... οι Πεντάστεροι!»</em><br>
<strong>ομάδα:</strong> Αγνή, Μαργαρίτα, Βαγγέλης, Κλαούντια, Πέτρος<br>
ηχογράφηση: Νίκος (Αύγουστος 2012)<br>
</p></td></tr>

 </p></td></tr>

<tr><td background="images/video.jpg" width="625px" height="43px"  style="background-repeat:no-repeat"><p style="padding-left:70px;"><a class="videolink" href="xx Xtypimenoi.mp3">Οι Χτυπημένοι (κραυγή)</a></p></td></tr>
 <tr><td><p class="epilogosn">
<em>«Από 'δω δεν θα φύγουμε χαμένοι<br>
Μα πάντα κερδισμένοι!<br>
Χτυ-πη-μέ-νοι!»</em> (παλαμάκια)<br>

<strong>ομάδα:</strong> Παύλος, Αλεξάνδρα, Κοσμάς, Ελευθερία, Μίμης<br>
ηχογράφηση: Νίκος (Αύγουστος 2012)<br>
</p></td></tr>


<tr><td><p class="pagebody"> Ακολούθησε το στήσιμο των σκηνών. Τα πάντα έπρεπε να γίνουν με το σωστό τρόπο και σχετικά γρήγορα. Ο χώρος δεν είχε ηλεκτρισμό και μόνο τρεις λάμπες θυέλλης θα μας προσέφεραν το φως τους κατά την διάρκεια της νύχτας.<br><br> 

 <img src="http://volax.gr/uploads/jimel/old_site/images/Camp12_04.jpg"><br><br>

Ο διαχωρισμός των παιδιών στις σκηνές έπρεπε να είναι τελείως αντίθετος (αγόρια-κορίτσια, βαθμοφόροι-κατασκηνωτές) από τον διαχωρισμό των ομάδων. Η Αλεξάνδρα αποτέλεσε το κορίτσι αποκάλυψη, και έδειχνε να έχει εγκλιματιστεί στον χώρο πιο γρήγορα και από εμάς που τον γνωρίζαμε! Όλα τα παιδιά, με μια μικρή βοήθεια από τους πιο μεγάλους, κατάφεραν και έστησαν σε χρόνο ρεκόρ τον χώρο στον οποίο θα κατέλυαν το βράδυ, ενώ φρόντισαν με επιμέλεια τα sleeping bags και οργάνωσαν τα προσωπικά τους είδη.<br><br>

Η επιλογή ενός χώρου, απαλλαγμένου από πυκνούς θάμνους, μεγάλες πέτρες, αντικειμένων που δημιουργούν σχισμές, τρύπες και κρυψώνες, δημιούργησε εξαρχής ένα περιβάλλον αρκετά αφιλόξενο για τα φίδια. Η προγραμματισμένη επίσκεψη παρ' όλα αυτά του Αντρέα (από την περιβόητη <em>Ομάδα Υποστήριξης</em>) για να τοποθετηθεί θειάφι μετά το στήσιμο των σκηνών (ως άλλο ένα απωθητικό για τα φίδια) ήταν καθοριστική. Οι πιθανότητες να βρεθεί ένα φίδι σε περιβάλλον με αυτές τις συνθήκες έγιναν πλέον μηδαμινές.<br><br>

 <img src="http://volax.gr/uploads/jimel/old_site/images/Camp12_05.jpg"><br><br>
 <img src="http://volax.gr/uploads/jimel/old_site/images/Camp12_06a.jpg"><br><br>

Στο επάνω διάζωμα έβγαιναν καπνοί που έκαναν τα κοντινά πρόβατα του Λεμονιά να κοιτούν με περιέργεια. Η Μαρίνα ήταν εκεί για να δείξει μία από τις πολλές της δυνατότητες: αυτής της μαγείρισσας! Μια γερή ποσότητα από μακαρόνια ψημένα με τον παραδοσιακό τρόπο, με ξύλα σε ανοιχτή φωτιά, ετοιμάστηκε για να καλύψει τις ανάγκες όλης της ομάδας. Φρέσκια τηνιακή σαλάτα γεμάτη μυρωδιές από κάποιον κοντινό κήπο, αφράτο ψωμί και χυμοί πορτοκαλιού από την τοπική αγορά συνόδεψαν το δείπνο μας στη φύση.<br><br>  

 <img src="http://volax.gr/uploads/jimel/old_site/images/Camp12_06b.jpg"><br><br>

Μήλα πράσινα και κόκκινα, γλυκά και ξυνά, μαζί με δροσερές φέτες καρπούζι ολοκλήρωσαν τις γαστριμαργικές μας απαιτήσεις λίγο πριν αρχίσει η βραδυνή πυρά. Ο ήλιος είχε δύσει χωρίς να το καταλάβουμε, τα αστέρια έδειχναν να έχουν φύγει και δειλά-δειλά τα πρώτα ξύλα έμπαιναν στον «ιερό κύκλο»! <br><br>

Και ενώ οι μεγάλοι καθάριζαν το τραπέζι του φαγητού με προεξάρχουσα, για άλλη μια φορά, την Μαρίνα, δόθηκε χρόνος στις ομάδες να ετοιμάσουν σκετς, αινίγματα και παιχνίδια ώστε να τα παρουσιάσουν κατά την διάρκεια της βραδυνής πυράς.<br><br>


 <img src="http://volax.gr/uploads/jimel/old_site/images/Camp12_07.jpg"><br><br>


Η μεγάλη πυρά της κατασκήνωσης είναι η κορυφαία στιγμή για όλους μας. Και σήμερα ακόμη μου λείπει! Η φωνή όσων είχαν πλησιάσει πρώτοι καλούσε και τους υπόλοιπους στην παρέα:<br>
<em>Στη φωτιά μας / στο σκοτάδι/ πλησιάστε / κι ευτυχείς τραγουδάτε...</em><br><br>

Είπαμε τραγούδια που απαιτούσαν συγκέντρωση και προσοχή:<br>
<em>Ουέστα / Εεεε έλα ούστα / Σαλαμίνι τεξαμίνι ούα / Μπιτς ίτερ νάτερ μήτερ νάτερ, ίτερ νάτερ μήτερ νάτερ, μπρρρρ!</em><br><br>

Τραγούδια που ξεσήκωναν την ομάδα με αυξομειώσεις στην ένταση της φωνής:<br>
<em>Ω Ιλίλι / απέρι τικι τόμπα / αμόσα, αμόσα, αμόσα / Ω ιλίλι λουάμπα ιλί.</em><br><br>

Τραγούδια που έπρεπε να θυμάσαι και να αφαιρείς ένα γράμμα τη φορά:<br>
<em>Στον πάτο της κουζίνας μας είναι ένας ψύλλος / Αν σ' αρέσει ο ψύλλος μας, κι αν δεν είναι φίλος μας / Στον πάτο της κουζίνας μας είναι ένας ψύλλος...</em><br><br>

Ερωτηθήκαμε με αινίγματα τύπου Mind-Trap από την ομάδα των Πεντάστερων, παίξαμε τις συνεχιζόμενες ιστορίες από την ομάδα των Χτυπημένων. Τραγουδήσαμε τους λεγόμενους «κανόνες»:<br>
<em>Νέοι φίλοι είναι σαν τ' ασήμι / μα χρυσάφι είναι οι παλιοί</em><br><br>

Μιλήσαμε για την ένταση της βροχής και μάθαμε το τραγούδι: <br>
<em>Στάλα-στάλα η βροχή, όλα τα μουσκεύει / στάλα - στάλα η βροχή βρέχεσαι κι εσύ...</em><br><br>

Ακούσαμε τον μύθο με τις τρεις σκοτεινές και διαφορετικές ιστορίες γύρω από την προέλευση του Ταζέλου –ενός από τους λεγόμενους «τρελλούς του χωριού». Τα τελευταία λόγια του πριν φύγει από τη ζωή θα ήταν η εκκίνησή μας στο «Κυνήγι του Θησαυρού» της επόμενης μέρας!<br><br>

Φωνάξαμε για μία ακόμη φορά το<em> Φλί / φλάι / φλό!</em> και η πυρά του Καλοκαιριού έκλεισε για πάντα με το γνωστό:<br>
<em>Η μέρα πάει, ο ήλιος πάει / στα βουνά, πέφτει η νύχτα βαθιά / σκοτεινιάζει κι ο Θεός μας φυλάει / μας φυλάει ο Θεός από ψηλά.</em><br><br>

 <img src="http://volax.gr/uploads/jimel/old_site/images/Camp12_08.jpg"><br><br>

Τα φώτα θα έκλειναν σε μισή ώρα και όλοι οι κατασκηνωτές έπρεπε να ετοιμαστούν γρήγορα. Οι λάμπες θυέλλης θα έσβηναν, η μία μετά την άλλη, και ο μόνος ήχος που επιτρεπόταν ήταν αυτός από τις κουκουβάγιες της περιοχής. Ποια είναι η τέλεια μέρα; Αυτή που είμαστε όλοι μαζί!<br><br>

Μικρά φωτάκια από φακούς άρχισαν να αναβοσβήνουν από το Καμπί. Πολλοί ήταν αυτοί που θα ήθελαν να είναι κοντά μας και να πάρουν μια εικόνα από την βραδυνή πυρά! Η μόνη μας, όμως, επαφή με με τους κατοίκους του χωριού ήταν οι μυστηριώδεις ανταλλαγές φωτεινών σημάτων. <br><br>

 <img src="http://volax.gr/uploads/jimel/old_site/images/Camp12_09.jpg"><br><br>

Πρωί-πρωί ο καιρός έδειχνε βαρύς και φθινοπωρινός, κατάλληλος για την διαδρομή μας στην Θεοσκέπαστη και τα κοντινά μικρά ξωκλήσια του Φαλατάδου (Αγ. Αντώνιος, Αγ. Ιωάννης). Για να έχουμε την απαραίτητη δύναμη στην μεγάλη μας βόλτα φρόντισε ο Νίκος. Πρωί-πρωί, κατά τις 7:00, ήταν ο πρώτος που άνοιξε τον φούρνο του Πεντόστρατου και μας έφερε φρεσκοαχνιστό ψωμί. Το βιτάμ και οι μαρμελάδες απλώθηκαν με την ίδια ευκολία που οι φέτες εξαφανίζονταν! Οι χυμοί κρίθηκαν απαραίτητοι και τα σχόλια για το «πως κοιμήθηκες τη νύχτα» συνεχίζονταν στα πηγαδάκια των παιδιών.<br><br>

 <img src="http://volax.gr/uploads/jimel/old_site/images/Camp12_10.jpg"><br><br>

Η διαδρομή προς τον Πετριάδο και κατόπιν στα τρία ξωκλήσια ήταν πολύ όμορφη και μας έκανε να έρθουμε ακόμη πιο κοντά. Από την άλλη, είδαμε επιτέλους τα ενοχλητικά «κανονάκια» που διώχνουν ηχητικά τα πουλιά, ακούσαμε τις ιστορίες των συγκεκριμένων ξωκλησιών, και πήραμε πρακτικά μάθημα προσανατολισμού από τον Δημήτρη.<br><br> 

Κατά την επιστροφή μας τιμήσαμε το δεκατιανό και ξεδιψάσαμε με αρκετές ποσότητες νερού. Ο ήλιος είχε πάρει την θέση του και ο Νίκος μας έδωσε μικρά μαθήματα αντιμετώπισης της φωτιάς. Η ώρα των παιχνιδιών δεν θα αργούσε!<br><br>

 <img src="http://volax.gr/uploads/jimel/old_site/images/Camp12_11.jpg"><br><br>

Μεγαλύτερη επιτυχία είχαν τα <strong>μανταλάκια</strong> που ξετρέλαναν τα μικρότερα κυρίως μέλη της παρέας! Τα παιδιά συμμετείχαν με την κατασκηνωτική τους ομάδα. Το κάθε παιδί, χαμηλά στο πίσω μέρος της μπλούζας του είχε ένα μανταλάκι. Έπρεπε, λοιπόν, να πάρει το μανταλάκι του άλλου για να τον βγάλει από το παιχνίδι, αλλά να προσέχει ταυτόχρονα να μην του πάρουν το δικό του και βγει ο ίδιος... Αυτός που έμενε τελευταίος έδινε έναν βαθμό στην ομάδα του.<br><br>


 <img src="http://volax.gr/uploads/jimel/old_site/images/Camp12_012.jpg"><br><br>

Το <strong>κουτάλι και η πέτρα</strong> ήταν ένα παιχνίδι γνωστό από το περσινό <em>Κυνήγι του Θησαυρού.</em> Οι ομάδες έμπαιναν σε σειρά και ένας παίκτης από κάθε ομάδα ξεκίναγε μέχρι την τελική γραμμή, να φτάσει και να ξαναγυρίσει –στη λογική της σκυταλοδρομίας– ώστε να δώσει την πέτρα στον επόμενο συμπαίκτη του. Αυτός που θα του έπεφτε η πέτρα έπρεπε να ξαναρχίσει την προσπάθεια από την αρχή. Η ομάδα που τελείωνε πρώτη κέρδιζε ένα βαθμό.<br><br>

 <img src="http://volax.gr/uploads/jimel/old_site/images/Camp12_013.jpg"><br><br>

Κάπου εδώ χάσαμε το μέτρημα και πάψαμε να δίνουμε βαθμούς στις ομάδες ώστε να μειωθεί η ανταγωνιστικότητα και να αυξηθεί το κέφι... Το επόμενο, παρόμοιο παιχνίδι ήταν τα <strong>δεμένα κορδόνια.</strong> Τα παιδιά χωρίστηκαν σε πέντε ομάδες των δύο ατόμων (ανά φύλο και ανά ύψος) και κάθε ομάδα ήταν δεμένη στα πόδια με ένα σχοινί, στο ύψος του αστράγαλου. Όποια ομάδα κατάφερνε να βρει τον σωστό βηματισμό και να φτάσει πρώτη στο σημείο εκκίνησης, ήταν η νικήτρια.<br><br>

 <img src="http://volax.gr/uploads/jimel/old_site/images/Camp12_014.jpg"><br><br>

Το <strong>πέρασμα του σπιρτόκουτου</strong> ήταν ένα από τα παιχνίδια που πρότεινε η ομάδα των Πεντάστερων. Οι παίκτες καθισμένοι σε κύκλο έπρεπε να παραδώσουν, με την βοήθεια της μύτης και των άνω χείλεων, ένα σπιρτόκουτο στον διπλανό τους, αφού πρώτα είχαμε αφαιρέσει το εσωτερικό του τμήμα με τα σπίρτα. Όποιος δεν τα κατάφερνε και του έπεφτε έβγαινε απ' το παιχνίδι μέχρι να μείνει ο τελευταίος.<br><br>

Δεκάδες παιχνίδια (με τα μπουκάλια νερό και ποιος τα αδειάζει πιο γρήγορα· με την γεμάτη από νερό λεκάνη και το μήλο· με το ψάξιμο του δεξιού παπουτσιού· με το γνωστό «γη, αέρας, θάλασσα», όπου πετάς μια μπάλα σε ένα παιδί και πρέπει να πει ένα ζώο, ένα πουλί ή ένα ψάρι...) έμειναν για να παιχτούν του χρόνου, με το καλό, αφού το μεσημεριανό φαγητό ήταν έτοιμο!<br><br>

 <img src="http://volax.gr/uploads/jimel/old_site/images/Camp12_015.jpg"><br><br>

Τα (επαγγελματικής παρουσίασης) σάντουιτς της Εύας, τα ζεστά τοστ της Σοφίας, τα μυρωδάτα καλούδια του Κάρολου με τις τηγανητές πατάτες και η μοσχοβολιστή τυρόπιτα της Μαρίνας μοιράστηκαν σε όλους! Το φαγητό και η φυσική κούραση οδήγησε τους κατασκηνωτές σε αναγκαίες στιγμές χαλάρωσης και κουβεντούλας μέσα στις σκηνές τους.<br><br>

 <img src="http://volax.gr/uploads/jimel/old_site/images/Camp12_016.jpg"><br><br>

Η στιγμή για να μαζέψουμε τα πράγματα και να αφήσουμε τον χώρο καθαρό είχε έρθει. Η αξία της συναδελφικότητας φάνηκε για άλλη μια φορά: φορτώσαμε τα αυτοκίνητα με τις σκηνές, τα τρόφιμα και τα μαγειρικά σκεύη, τους υπνώσακους και τις λάμπες για το χωριό και ξανακούσαμε για μια ακόμη φορά τις κραυγές των δύο ομάδων για να πάρουμε δύναμη. Για τον ίδιο λόγο (αυτόν της δύναμης) μοιράστηκαν κρουασάν ανάλογα την γεύση που ήθελε ο καθένας (φράουλα/σοκολάτα) λίγο πριν το <em>Κυνήγι του Θησαυρού</em>. <br><br>


 <img src="http://volax.gr/uploads/jimel/old_site/images/Camp12_018.jpg"><br><br>

Η επιστροφή έπρεπε να γίνει με τα πόδια, πάλι μέσα από το παλιό μονοπάτι, με τελικό προορισμό το θέατρο. Το τοπίο έδειχνε πιο πράσινο και πιο φιλόξενο από ποτέ! Στο χωριό θα μας περίμεναν και οι υπόλοιποι για να συμμετάσχουμε από κοινού στο φετινό <em>Κυνήγι του Θησαυρού</em>. Στόχος της νικήτριας ομάδας τα 24 (πραγματικά) χάλκινα νομίσματα που είχε κρύψει σε ένα πουγγί ο πατέρας του Ταζέλου...<br><br>

 <img src="http://volax.gr/uploads/jimel/old_site/images/Thysavros12_01.jpg"><br><br>


Το παιχνίδι του <strong>θησαυρού</strong> έχει πλέον τη λογική μιας συλλογικής καλοκαιρινής δραστηριότητας όχι μόνο για τα παιδιά αλλά και για αυτούς που νιώθουν παιδιά! Αποτελεί για όλους μας πια έναν θεσμό! <br><br>

Οι ομάδες χωρίζονται ξανά αφού προστίθενται και οι μεγαλύτεροι σε ηλικία συμμετέχοντες και ξεκινάνε την πρώτη φάση του θησαυρού. Να ακολουθήσουν μια μεγάλη διαδρομή γύρω από το χωριό, σημειωμένη με βελάκια από κιμωλία, μέχρι να βρουν και να μαζέψουν 9 μικρούς φακέλους –κόκκινοι για την μία ομάδα και γαλάζιοι για την άλλη. Σε κάθε ένα από τα 9 φακελάκια υπήρχε κομμένο τμήμα ενός χάρτη θησαυρού. <br><br>

Η Μαίρη (από την <em>Ομάδα Υποστήριξης</em>) κέρασε όλους τους συμμετέχοντες κομμάτια από μυρωδάτη καρυδόπιτα γιατί η διαδρομή δεν ήταν μικρή. Μια διαδρομή που ξεκινούσε πίσω από το <em>θέατρο,</em> έφτανε μέχρι το <em>Χοντρό Γκρεμνό,</em> έκοβε έως την <em>Καυκάρα,</em> ακολουθούσε το μονοπάτι της <em>Σαββαγιάννης της Μπίλιας</em> προς το χωριό και κατέληγε στου <em>Βουράκη τ' Αλώνι</em> πάνω από το <em>Άπλωμα.</em><br><br>

 <img src="http://volax.gr/uploads/jimel/old_site/images/Thysavros12_02.jpg"><br><br>

Η δεύτερη και τελευταία φάση του παιχνιδιού απαιτούσε την ένωση των εννιά τμημάτων σε έναν τελικό χάρτη του χωριού γεμάτο σύμβολα. Αν κάποιος εξηγούσε τα σημεία του, τα ακολουθούσε ένα προς ένα, και έφτανε στο τελικό «Χ», θα έβρισκε το πουγγί με τα παλιά νομίσματα και η ομάδα του θα ήταν η φετινή νικήτρια του μεγάλου παιχνιδιού! Έτσι και έγινε! Με την άλλη Μαίρη να μοιράζει τα νομίσματα σε όλους όσοι έλαβαν μέρος στο παιχνίδι.<br><br>

Ο ήλιος είχε δύσει. Κουρασμένος, σκούπισα τον ιδρώτα που κυλούσε στο πρόσωπό μου. Η ώρα έδειχνε 8:07 –πάντα ένα λεπτό πίσω από την Μαργαρίτα. Η κατασκήνωση και ο θησαυρός έλαβαν τέλος. Αγκαλιές, φιλικά χτυπήματα στην πλάτη, χειροκροτήματα και μεγάλη ικανοποίηση!<br><br>

Χαιρετηθήκαμε λες και θα τελείωνε για πάντα αυτό που ζήσαμε. Σαν να μην βρισκόμασταν την επόμενη ημέρα. Η αλήθεια ήταν ότι και εγώ μπερδεύτηκα με όλα αυτά: ήταν η παύση μιας κατασκήνωσης ή το τέλος ενός μεγάλου καλοκαιρινού πάρτυ; Δώσαμε γρήγορα όρκο να τα ξαναπούμε την επόμενη χρονιά. Υποσχεθήκαμε –ξανά και ξανά– να μη λείψει κανείς, και όσοι έρθουν να φέρουν κι άλλους! Εκείνη ακριβώς τη στιγμή –την ώρα που όλοι μας κάναμε ευχές– έπεσε ένα αστέρι βάζοντας φωτιά στον ουρανό της Βωλάξ.<br><br>

<strong>Στείλτε μας τις απόψεις σας, πείτε μας τι σκέφτεστε, πως περάσατε· σχολιάστε χωρίς σταματημό, βγάλτε την τρέλα σας, εκφραστείτε!</strong> <a href="ContactForm.asp" class="bluelink">Μιλήστε μας, εδώ!</a> <strong>Και εμείς θα τα ανεβάσουμε πολύ-πολύ σύντομα!</strong> <br><br>

<tr><td><p class="epilogos">
<b>Μπαρμπα-Μητς</b> 30.08.2012<br>
<b>φωτό: Νίκος Καλιαμούτος</b>
</p></td></tr>

 <tr><td style="padding-top:20px; padding-left:25px;"><img src="theme/greyline.jpg"></td></tr>

 <tr><td><font class="pagetitle">Ηey!!!! you've got mail!</font><br>
 <font class="prologos"><strong>Το γράμματα έφτασαν... Μόλις τα λάβαμε!</strong></font></td></tr>

</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/children poster 1918.jpg" border="0"></td></tr></table></td></tr>

<tr><td><p class="pagebody">
1.09.2012, 15:31 από: <strong>maggie 2000</strong><br><br>

<em>Αυτό το καλοκαίρι ήταν πραγματικά υπέροχο και την ευθύνη την έχουν όλοι οι τέλειοι άνθρωποι με τους οποίους το πέρασα... Πραγματικά θα μου λείψει το "ωραίο τραπεζάκι", ο Ψηλός που δε γνώρισα, οι τενεκέδες που πέφτουν από την οροφή της εκκλησίας, τα φαντάσματα με τους σταυρούς, το θέατρο και το παπαδικό... Ξέρω όμως ότι του χρόνου θα είμαι πάλι εκεί με τους ίδιους υπέροχους ανθρώπους!! Όσο για το κυνήγι θησαυρού και το camping ήταν φοβερά και όπως έχω πει χίλιες φορές, σας ευχαριστώ πολύ πολύ πολύ (για όλα)!!!! Ελπίζω του χρόνου να είναι ακόμα καλύτερα! Εύχομαι να καθόμαστε πάλι στο "ωραίο τραπεζάκι μας" με μια τράπουλα, τον saboteur και τις ιστορίες μυστηρίου-μεσαίωνα (ίσως και κάποιες καινούριες "volax edition"), μετά από κάποια ώρα παρακολούθησης πεφταστεριών και το καθιερωμένο, τώρα πια, μουουουουυυ!!</em><br>
lots of love <br>
Μ.Κ.<br><br>

1.09.2012, 19:42 από: <strong>Νikos 79</strong><br><br>

<em>Παιδιά σας χαιρετώ όλους! Δεν είμαι από την Τήνο, δεν έχω έρθει ποτέ στο νησί σας και τυχαία βρέθηκα σε αυτή τη σελίδα! Χάρηκα όμως το ίδιο με όλα αυτά που διάβασα ότι κάνετε και για το πόσο καλά φαίνεται ότι περνάτε! Μου αρέσει που είσαστε τόσο αγαπημένοι, συνεχίστε να ζείτε τέτοιες στιγμές! Σας ζηλεύω... Χαιρετισμούς από την Κέρκυρα.</em><br><br>

3.09.2012, 17:39 από: <strong>Βαγγέλης</strong><br><br>

<em>Φέτος πέρασαμε τέλεια στο χωριό, το Camp ήταν μια απίστευτη εμπειρία που θα την ζούσα ξανά και ξανά, ελπίζω να γίνει και του χρόνου και κάθε χρονιά, αλλά με περισσότερες μέρες! :p</em><br><br>

9.10.2012, 23.46 από: <strong>fr. Georges</strong><br><br>

<em>Έχω την αίσθηση πως σήμερα πρέπει να γράψω μερικές σκέψεις για το καλοκαίρι που πέρασε.<br><br>

Έρχονται στιγμές που η λογική δεν ανταποκρίνεται στην πραγματικότητα... Κάτι με σπρώχνει να αραδιάσω λίγες γραμμές για γεγονότα που δεν έζησα αλλά που τα αισθάνθηκα  βαθιά, διαβάζοντας εμπειρίες που έκαναν οι μικροί φίλοι, μέσα στα αιωνόβια βράχια του χωριού μας. Είμαι σίγουρος πως πέρασαν αξέχαστες στιγμές.<br><br>

Πολλοί είναι οι παράγοντες που βοήθησαν σ’ αυτή την επιτυχημένη περίοδο των διακοπών. Η κατασκήνωση και άλλες πολλές καλοκαιρινές εκδηλώσεις έδωσαν την ευκαιρία για μια μοναδική επικοινωνία μεταξύ όλων: γονιών, νέων και παιδιών. <br><br>

Πριν απ’ όλα συγχαίρω όλους εκείνους που είχαν την ιδέα και που μπόρεσαν να ασχοληθούν με τα παιδιά του χωριού αυτό το καλοκαίρι. Συγχαίρω όλους εκείνους που εμπιστεύθηκαν και στήριξαν αυτό το δύσκολο και τολμηρό έργο της μικρής αλλά τόσο έξυπνης οργάνωσης. Μια κατασκήνωσης με παιχνίδια, ιστορίες και πολλές άλλες μοναδικές στιγμές που έζησαν μικροί και μεγάλοι έχει μπει στην ιστορία του χωριού. Εύγε στα παιδιά που με χαμόγελο, χαρά και τόλμη, ξεκίνησαν για το άγνωστο, για να ζήσουν την περιπέτεια μέσα στο μοναδικό και πρωτόγνωρο περιβάλλον της Τήνου. Έτσι το όραμα έγινε πραγματικότητα… Το ανήκουστο στέφτηκε με επιτυχία…<br><br> 

Συγχαίρω νέους, γονείς και παιδιά γι’ αυτό που πραγματοποιήθηκε στο Βωλάξ. Τι άλλο να πω; Και του χρόνου και για πολλά χρόνια να ξαναγίνουν αυτού του είδους οι εμπειρίες και ο αριθμός των παιδιών να πληθαίνει συνεχώς.<br><br>

Επιτρέψετε μου να κάνω μια ευχή. Οι νέοι και οι γονείς να συνεχίσουν αυτή την προσπάθεια, έτσι ώστε μια μέρα η σκυτάλη να περάσει από τους σημερινούς στους αυριανούς νέους, που θα είναι τα σημερινά  παιδιά. Το καλοκαίρι αυτό ας μην παραμείνει μόνο σαν ένα ξεκίνημα, αλλά η πρώτη κατασκήνωση, που θα  μεταλαμπαδεύεται από γενιά σε γενιά! </em><br><br>


 <tr><td style="padding-top:20px; padding-left:25px;"><img src="theme/greyline.jpg"></td></tr>


<tr><td><p class="pagetitle">Ευχαριστήρια</p></td></tr>

 <tr><td><p class="prologos">Η ιδέα ήρθε από τον Νίκο. Το τετράδιο ήταν της Μαρίνας και παραχωρήθηκε στα παιδιά. Εκείνα έπρεπε να γράψουν λίγες λέξεις. Εμείς με αγωνία περιμέναμε να τις διαβάσουμε. Τα παιδιά χρησιμοποίησαν απλόχερα τις πιο γλυκές λέξεις που ήξεραν. Σαν συνταγή τούρτας φαινόταν! </p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Camp12_017.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody"> Το μυστικό για να περνάμε καλά μέσα από τις δέκα προσωπικές σημειώσεις των παιδιών!<br><br>


 <img src="http://volax.gr/uploads/jimel/old_site/images/k_Agni.jpg"><br><br>
 <img src="http://volax.gr/uploads/jimel/old_site/images/k_Margarita.jpg"><br><br>
 <img src="http://volax.gr/uploads/jimel/old_site/images/k_Vangelis.jpg"><br><br>
 <img src="http://volax.gr/uploads/jimel/old_site/images/k_Klaoudia.jpg"><br><br>
 <img src="http://volax.gr/uploads/jimel/old_site/images/k_Petros.jpg"><br><br>
 <img src="http://volax.gr/uploads/jimel/old_site/images/k_Pavlos.jpg"><br><br>
 <img src="http://volax.gr/uploads/jimel/old_site/images/k_Alexandra.jpg"><br><br>
 <img src="http://volax.gr/uploads/jimel/old_site/images/k_Kosmas.jpg"><br><br>
 <img src="http://volax.gr/uploads/jimel/old_site/images/k_Eleftheria.jpg"><br><br>
 <img src="http://volax.gr/uploads/jimel/old_site/images/k_Mimis.jpg"><br><br>

<tr><td><p class="epilogos">
<b>φωτογραφίες–σκανάρισμα: Νίκος Καλιαμούτος</b>  Αύγουστος 2012<br>
</p></td></tr>
 <tr><td style="padding-top:20px; padding-left:25px;"><img src="theme/greyline.jpg"></td></tr>



<tr><td><p class="pagetitle">2012: 3ο Κυνήγι Θησαυρού</p></td></tr>
 <tr><td><p class="prologos"> Σας δίνουμε την «ιστορία-πίσω-από -τον-μύθο» (βραδυνή πυρά του Camp, 9.08.2012) που δικαιολογούσε τι ήταν αυτό που έψαχναν οι ομάδες στο Κυνήγι του Θησαυρού. Μας την μετέφερε ο μπαρπα-Μητς...</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Story Thysavros.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>

<tr><td><p class="pagebody"><strong>Πρόλογος</strong><br><br>

Το παραμύθι είναι μια φανταστική προφορική διήγηση, που συνήθως αποτελείται από πολλά και διαδοχικά επεισόδια, και πολλές φορές από διαφορετικές ιστορίες όπου η μία σε οδηγεί στην επόμενη. Το παραμύθι διαφέρει από τον μύθο, είναι παρά-τον-μύθο, γι αυτό και λέγεται παραμύθι. Λένε πως όλος ο κόσμος του πρωτόγονου ανθρώπου, η θεωρία και ο φόβος του για τα διάφορα φυσικά φαινόμενα, η πίστη του στη μαγεία και οι δεισιδαιμονίες του, η πίστη του στις υπερφυσικές ικανότητες των μάγων, η στενή του σχέση με τα ζώα –τα οποία θεωρούσε συντρόφους, τα όνειρα που έκανε και τον μετέφεραν σε άγνωστους τόπους με τρόπο ανεξήγητο, πέρασε μέσα στα παραμύθια.<br><br>

Λένε ακόμη πως όσο ταξιδεύουμε πίσω στο χρόνο τόσο τα πραγματικά γεγονότα χάνονται και γίνονται ιστορίες που μεταφέρουν προφορικά οι άνθρωποι μεταξύ τους και, σιγά σιγά αυτές οι ιστορίες, γίνονται μύθοι με αλληγορική σημασία και διδακτικό περιεχόμενο, όπως αυτοί του Αισώπου. Όταν πάλι οι μύθοι χάσουν τα βασικά τους συστατικά, τα ιδιαίτερα αυτά χαρακτηριστικά τους, τότε απλουστεύονται και γίνονται παραμύθια...<br><br>

Τα παραμύθια που θα πούμε σήμερα, έχουν μια πραγματική διάσταση πίσω από αυτά, ή καλύτερα, η πραγματική διάσταση αυτών των ιστοριών μειώνεται γιατί ακούγονται σήμερα σαν παραμύθια. Κι όμως, ότι πούμε εδώ είναι αλήθεια. Και η αλήθεια πολύ συχνά φαίνεται σαν ψέμα... Θα μιλήσουμε για τον Γιάννη τον Ταζέλο, τον τρελλό του χωριού, όπως λένε, και θα πούμε τρεις μικρές ιστορίες που θα μας οδηγήσουν στο αυριανό "Παιχνίδι του Θησαυρού" που έχουμε να παίξουμε. Ακούστε λοιπόν αυτές τις ιστορίες με μεγάλη προσοχή!<br><br>

<strong>Η πρώτη ιστορία του παππού του Ταζέλου</strong><br><br>

Tα πολύ παλιά χρόνια στη Βωλάξ υπήρχε μια γριά γυναίκα που είχε τρεις κόρες. Μια μέρα πήρε μαζί της την μικρότερη και πήγανε να δουλέψουν στα χωράφια. Στο σπίτι μείνανε οι άλλες δύο. Η μεγάλη συγύριζε τον χώρο και η μεσαία μαγείρευε. Κάποια στιγμή ακούνε χτύπημα στην πόρτα τους και βγαίνουνε να δούνε ποιος είναι. Μπροστά τους εμφανίζεται ένας Δράκος ο οποίος κουβαλούσε ένα καλαθάκι με ρεβίθια. Αυτές τρομάξανε μόλις τον είδανε και τον ρώτησαν τι θέλει. Εκείνος τους απάντησε ότι ήθελε μία μικρή ελεημοσύνη, αλλά μέχρι να πάει η μία από τις δύο κόρες να του δώσει λίγα χρήματα, του έφυγε το καλάθι από τα χέρια και έπεσαν έξω όλα τα ρεβίθια.<br><br>

Η μεγάλη κόρη του έφερε τα χρήματα αλλά τον βρήκε κάτω γονατιστό να τα μαζεύει ένα ένα. Θα σου δώσω κάτι παραπάνω να αγοράσεις ότι σου έπεσε του είπε αυτή αλλά ο Δράκος συνέχισε. Πέρασε μία ώρα, δύο ώρες και ο Δράκος συνέχιζε να μαζεύει τα ρεβίθια του. Βγήκε τότε και η άλλη κόρη και του είπε ότι θα του δώσει εκείνη ένα μεγάλο πιάτο ρεβίθια και ότι δεν χρειάζεται να τα μαζεύει. Ο Δράκος όμως αρνήθηκε για δεύτερη φορά και συνέχισε να τα ψάχνει. Είχε αρχίσει να σκοτεινιάζει και, κάποια στιγμή, γύρισε η γριά με την μικρότερη την κόρη. Σάστισαν και οι δυο που είδαν τον Δράκο έξω από το σπίτι τους, και η γριά ρώτησε αμέσως τι έχει συμβεί την μεγάλη της κόρη. Εκείνη, της εξήγησε ότι ήρθε ο Δράκος το πρωί για μια μικρή ελεημοσύνη και ότι ακόμη δεν είχε φύγει γιατί δεν είχε βρει όλα τα ρεβίθια που του είχαν πέσει από το καλάθι. Τότε η γριά στράφηκε προς το μέρος του και του πρότεινε να του δώσει η ίδια όλα τα ρεβύθια που είχαν στο κιούπι της κέλας τους. Ο Δράκος αρνήθηκε ξανά, ευχαρίστησε τις γυναίκες για την καλοσύνη τους και συνέχισε να ψάχνει τα ρεβίθια του.<br><br>

Πέρασε ακόμη μία ώρα και τότε είπε στη γριά ότι τα είχε μαζέψει όλα. Εκείνη χάρηκε, αλλά αυτός πριν φύγει της λέει: «είσαστε τόσο καλοί άνθρωποι που θα ήθελα να σας το ξεπληρώσω. Δώσε μου γριά την μεγάλη σου κόρη να την πάρω μαζί μου, να την παντρευτώ, και θα μπορέσει να ζήσει σαν βασίλισσα». Ρώτησε τότε η γριά την μεγάλη της κόρη και εκείνη δέχτηκε για να μην επιβαρύνει άλλο την οικογένειά της και να την βοηθήσει στέλνοντας χρήματα μετά τον γάμο. Έτσι κι έγινε. Πήρε ένα φανάρι και ξεκίνησαν μαζί με τον Δράκο για να πάνε σπίτι του. Περπάτησαν κάμποση ώρα, η κόρη κουράστηκε και μόλις έφτασαν στον πύργο του Δράκου του ζήτησε να πιει και να φάει κάτι. Εκείνος την κοίταξε με πολύ αυστηρό βλέμμα και τις έβαλε σε ένα πιάτο να φάει   ανθρώπινο κρέας: μια μύτη, δύο αφτάκια και κάποια ακόμη ανθρώπινα κόκαλα να γλείψει. Εκείνη τρόμαξε και μόλις έκανε ο δράκος να βγει από το δωμάτιο, αμέσως έτρεξε και τα έκρυψε. Μόλις ο Δράκος γύρισε και είδε άδειο το πιάτο της, τη ρώτησε: «έφαγες γυναίκα μου αυτά που σου έδωσα;». Εκείνη έγνεψε καταφατικά και του είπε ότι τα έφαγε. Τότε ο Δράκος φωνάζει δυνατά: «ανθρώπινη τροφή είσαι στην κοιλιά της γυναίκας μου;». «Όχι», απάντησε εκείνη. Η μύτη είπε ότι βρισκόταν μέσα σε μια γλάστρα, τα αφτάκια πίσω από τους τετζερέδες και τα κόκαλα κάτω από το χαλί. Μόλις το άκουσε αυτό ο Δράκος, εκνευρίστηκε και είπε στην κοπέλα: «ώστε μου είπες ψέμματα ότι τα έφαγες! Τότε ήρθε η ώρα να φάω και γω!» Και την άρπαξε με δύναμη και την έφαγε!<br><br>

Το επόμενο πρωί κίνησε πάλι ο Δράκος στο σπίτι της γριάς. Χτύπησε την πόρτα και εκείνη βγήκε να δει ποιος είναι. Μόλις τον αντίκρισε του είπε: «γεια σου Δράκο τι έγινε η κόρη μου;» «Παντρευτήκαμε γριά και την έχω σα βασίλισσα», είπε εκείνος. «Της λείπουν όμως οι αδερφές της. Δεν μου δίνεις και την δεύτερη να την παντρέψω και αυτή με ένα καλό παιδί, να είναι κοντά με την αδερφή της;». Ρώτησε η μάνα την μεσαία κόρη και εκείνη δέχτηκε. Έτσι, κίνησαν όπως και την άλλη φορά για τον πύργο του Δράκου. Περπάτησαν κάμποση ώρα και η δεύτερη κόρη κουράστηκε, και μόλις μπήκανε μέσα στον πύργο του Δράκου του ζήτησε να πιει και να φάει κάτι. Εκείνος έδωσε και σε εκείνην ανθρώπινο κρέας να φάει|: λίγο ώμο, ένα αφτί και μερικά δάχτυλα να γλείψει. Εκείνη τρόμαξε τόσο που μόλις ο Δράκος έκανε να βγει από το δωμάτιο, αμέσως τα έκρυψε. Όταν ο Δράκος είδε άδειο το πιάτο της, τη ρώτησε: «έφαγες αυτά που σου έδωσα;». Εκείνη έγνεψε καταφατικά και του είπε ότι τα έφαγε. Τότε ο Δράκος φωνάζει δυνατά: «ανθρώπινη τροφή είσαι στην κοιλιά της κοπέλας;». «Όχι», του απάντησε εκείνη: «ο ώμος βρισκόταν μέσα σε ένα κουτί, το αφτί μέσα σε ένα κύπελλο, και τα δάχτυλα πίσω από την πόρτα». Μόλις το άκουσε αυτό ο Δράκος, εκνευρίστηκε πολύ και της είπε: «ώστε μου είπες ψέμματα ότι τα έφαγες! Τότε ήρθε η ώρα να φάω και γω!». Και την άρπαξε και την έφαγε κι εκείνη.<br><br>

Το επόμενο πρωί κίνησε ξανά ο Δράκος για το σπίτι της γριάς. Χτύπησε την πόρτα και εκείνη βγήκε να δει ποιος είναι. Μόλις τον αντίκρισε του είπε: «γεια σου Δράκο τι έγιναν οι η κόρες μου;». «Δε μπορείς να φανταστείς πόσο χαρούμενες είναι που βρεθήκανε και οι δυο μαζί», της είπε εκείνος. «Τους λείπει όμως και η μικρότερη αδερφή τους, να μην είναι χωριστά. Δεν μου τη δίνεις κι αυτή, να την παντρέψω με ένα καλό παιδί που ξέρω;». Ρώτησε λοιπόν η μάνα την μικρή κόρη. Εκείνη όμως, αγαπούσε ένα παλικάρι από το χωριό και δεν ήθελε να παντρευτεί άλλον. Από την άλλη ήθελε να δει τις αδερφές της και έτσι δέχτηκε. Μια και δυο, ακολούθησε τον Δράκο μέχρι τον πύργο του.<br><br>

Μόλις μπήκανε στον πύργο του ζήτησε κι εκείνη να πιει και να φάει κάτι. Πάλι τα ίδια ο Δράκος. Της έδωσε ανθρώπινο κρέας και σηκώθηκε από το τραπέζι μέχρι να το φάει. Εκείνη επειδή ήτανε μικρή φοβήθηκε τόσο που με βαριά καρδιά τα έφαγε. Μόλις ο Δράκος γύρισε στο τραπέζι είδε το άδειο πιάτο και την ρώτησε: «έφαγες αυτά που σου έδωσα;». Εκείνη έγνεψε καταφατικά. Τότε ο Δράκος φωνάζει δυνατά: «ανθρώπινη τροφή είσαι στην κοιλιά της κοπέλας;». «Ναι», ακούστηκε μέσα από την κοιλιά. Μόλις το άκουσε αυτό ο Δράκος ηρέμησε και της είπε: «είσαι τυχερή γιατί αν δεν τα είχες φάει θα έτρωγα εσένα όπως έκανα με τις αδερφές σου!». Η μικρή τρόμαξε τόσο πολύ που δεν έβγαλε κουβέντα. <br><br>

Την επόμενη όμως μέρα, μόλις ο Δράκος έφυγε για δουλειές στην πόλη, βγήκε έξω και άρχισε να κλαίει. Άκουσε το κλάμα της το παλικάρι που αγαπούσε, που είχε βγει εκείνη την ημέρα για κυνήγι, και μπόρεσε και την βρήκε. Εκείνη τον αγκάλιασε και του είπε όλη την ιστορία με αυτήν, τις αδερφές της και τον Δράκο. Το παλικάρι της είπε να μην ανησυχεί και ότι θα τον πιάσει και θα τον φυλακίσει. Άφησε λοιπόν την κόρη και ακολούθησε τις πατημασιές του Δράκου για να πάει να τον φυλακίσει. Περπατώντας ώρες ολόκληρες έφτασε έξω από μια μεγάλη σπηλιά και είδε τον Δράκο να βρίσκεται μέσα και να κάθεται επάνω σε ένα βουνό από χρυσά νομίσματα και κοσμήματα με πολύτιμες πέτρες. Τότε, βάζοντας μεγάλη δύναμη, κύλησε μια πελώρια πέτρα και του έκλεισε την είσοδο ώστε να μην μπορεί να ξαναβγεί μέσα από τη σπηλιά. Μετά, έτρεξε αμέσως πίσω στον πύργο, πήρε την αγαπημένη του και περπάτησαν μέχρι το σπίτι της γριάς για να της πούνε τις περιπέτειές τους. Εκείνη χάρηκε μόλις τους είδε, έκλαψε πολύ μόλις άκουσε για τις άλλες δύο κόρες της και στο τέλος τους έδωσε την ευχή της για να παντρευτούνε. «Ας ευτυχίσει και κάποιος σε αυτό το σπίτι», τους είπε και το ζευγάρι παντρεύτηκε. <br><br>

Αυτοί λοιπόν οι δύο ήταν ο παππούς και η γιαγιά του Γιάννη του Ταζέλου που, μετά από λίγο καιρό, απέκτησαν έναν γιο και έζησαν ήρεμα και αγαπημένα την υπόλοιπη ζωή τους.<br><br>

<strong>Η δεύτερη ιστορία του πατέρα του Ταζέλου</strong><br><br>

Ο γιος αυτός, που ήταν ο πατέρας του Ταζέλου και τον έλεγαν Ματθαίο, μεγάλωσε και έγινε παλικάρι. Όμως τα πράγματα στο χωριό δεν ήταν καθόλου εύκολα. Κάτι οι αρρώστειες, κάτι τα δύσκολα χώματα του χωριού και ο Ματθαίος έγινε ένας φτωχός άνθρωπος και η γη της Βωλάξ δεν του ήταν αρκετή. Βγήκε λοιπόν στον κόσμο να βρει την τύχη του. Περπάτησε, περπάτησε, περπάτησε ώσπου βρήκε κάποια στιγμή κάτω ένα ρεβίθι. Το έπιασε και το σήκωσε. Θυμήθηκε πως είχε ξεκινήσει για να βρει την τύχη του, και αφού βρήκε το ρεβίθι, θα πει πως αυτό ήταν η τύχη του. Το κοίταζε λοιπόν και σκεφτόταν: «αν φυτέψω ένα ρεβίθι, του χρόνου θα έχω εκατό ρεβίθια κι αν τα σπείρω και τα σοδιάσω θα βγάλω εκατοντάδες περισσότερα. Αν μάλιστα τα δεκαπλασιάσω την τέταρτη χρονιά θα έχω πολλές χιλιάδες ρεβίθια». Αυτά σκεφτόταν και έβγαλε ένα μαντήλι να κρύψει τον θησαυρό του, και κάθε τόσο, έπαιρνε μολύβι και χαρτί και λογάριαζε πόσα ρεβίθια θα είχε την μια χρονιά και πόσα την επόμενη.<br><br>

Αντί όμως να γυρίσει σπίτι του και να το φυτέψει, στο μυαλό του είχε ήδη βγάλει το αποτέλεσμα. Τράβηξε λοιπόν για την Κολυμπήθρα να νοικιάσει πλοία για να φορτώσει σ' αυτά όλο του το βιος. Μόλις έφτασε στο λιμάνι είδε ένα μεγάλο καράβι και κάποιες μικρότερες βαρκούλες. Φώναξε σε κάποιους ναύτες που μπορεί να βρει να νοικιάσει καράβια για να φορτώσει την περιουσία του. Εκείνοι σάστισαν και αναρωτήθηκαν πόσο πλούσιος είναι αυτός που χρειάζεται πολλά καράβια για να βάλει την περιουσία του. Ο Ματθαίος, έβγαλε το ρεβίθι κατά μέρος και άρχισε να ξανακάνει τους λογαριασμούς του. Οι ναυτικοί τον ρωτήσανε πόσα πλοία χρειάζεται:<br>
–Ένα;<br>
–Τι να σου κάνει;<br>
–Δύο;<br>
–Δεν φτάνει...<br>
–Τρία;<br>
–Δεν χωράνε...<br>
–Τέσσερα;<br>
–Για ποιον με πέρασες;<br>
–Δεκατέσσερα;<br>
–Σου είπα, όλο το βιος μου!<br>
–Εικοσιτέσσερα;<br>
–Άντε, ας σαλπάρουμε!<br><br>

«Περίμενε», του λένε! «Που να βρούμε τόσα πλοία εδώ. Πρέπει να περάσουμε απέναντι, στον σουλτάνο, να μας νοικιάσει εκείνος που έχει αρκετά». Δέχτηκε ο Ματθαίος, ανέβηκε στο μεγάλο πλοίο, και κίνησε μαζί με τους ναύτες να πάνε απέναντι να δανειστούν άλλα 23 τέτοια πλοία ώστε να μεταφέρει ολόκληρο το βιος του. Εκεί, στην γέφυρα, ξανάρχισε να λογαριάζει τι σοδειές θα του έβγαζε αυτό το ρεβίθι μετά από καμιά δεκαριά χρόνια. Οι ναύτες βλέποντας να κάνει συνεχώς τόσες πράξεις στο χαρτί φαντάστηκαν ότι αυτός ο άνθρωπος θα ήταν ένας από τους πιο πλούσιους της χώρας και δεν του ξαναείπαν τίποτα σε όλο το ταξίδι. Μόλις έφτασαν στην απέναντι μεριά, έτρεξαν και είπαν το και το στο Σουλτάνο. «Αυτός κάνει για γαμπρός μου», σκέφτηκε εκείνος και τον προσκάλεσε στο παλάτι του.<br><br>

«Βλέπω ότι είσαι εργατικός άνθρωπος για να έχεις τέτοια περιουσία», του είπε. «Δεν θα σου δώσω μόνο τα καράβια μου για να φέρεις τους θησαυρούς σου, αλλά θα σου δώσω κι εγώ τον δικό μου θησαυρό, την μονάκριβη κόρη μου, να την παντρευτείς». «Πρώτα θα φέρω την περιουσία μου και μετά οι γάμοι και οι χαρές», του απάντησε ο πατέρας του Ταζέλου, αλλά ο Σουλτάνος επέμενε. «Έστω. Να αρραβωνιαστείς όμως, για να μπορέσω να σε ξαναδώ όταν θα γυρίσεις πίσω», του είπε αυτός, και τον κατάφερε. «Γιατί», σκέφτηκε ο Ματθαίος, «αν δεν αρραβωνιαστώ την κόρη του Σουλτάνου, δεν θα μου δώσει τα πλοία του και πως θα μεταφέρω εγώ όλη μου την περιουσία». Και εκεί που δώσανε τα χέρια, οι ναύτες ενημέρωσαν ότι για δυο βραδιές δεν θα μπορούσαν να ταξιδέψουν γιατί είχε χαλάσει πολύ ο καιρός και θα ήταν επικίνδυνα. Αφού δεν γινόταν αλλιώς, κάθισε σε μια γωνία, έβγαλε το ρεβίθι από το μαντήλι του, το κοίταξε, και ξανάρχισε τους υπολογισμούς.<br><br>

Ο Σουλτάνος τον είδε με αυτά τα ρούχα και δεν άρχισε να μην είναι σίγουρος ότι αυτός ο άνθρωπος είναι πλούσιος. Φώναξε έναν από τους υπηρέτες του και του είπε  να φτιάξει το βράδυ ένα κρεβάτι με κουρελιασμένα σεντόνια και σκοροφαγωμένη κουβέρτα, και να κάτσει όλη την νύχτα να τον παραφυλάει. Αν κοιμόταν σαν πουλάκι, θα σήμαινε ότι έχει ξανακοιμηθεί σε τέτοιο κρεβάτι, άρα θα έδειχνε ότι ήταν φτωχός! Έτσι και έγινε. Ο υπηρέτης τού ετοίμασε ένα κακοστρωμένο κρεβάτι με φαγωμένη κουβέρτα και του ευχήθηκε «καληνύχτα». Ο πατέρας του Ταζέλου γύρναγε από δω, γύρναγε από κει, φοβήθηκε ότι θα μπλεκόταν το μαντήλι του με το ρεβίθι σε όλα αυτά τα σκισμένα πανιά και δεν μπορούσε να ησυχάσει. Το πρωί ο υπηρέτης είπε το και το στον Σουλτάνο και εκείνος χάρηκε πολύ. «Δεν έκλεισε μάτι γιατί δεν είναι μαθημένος στα φτωχά», σκέφτηκε. Παρ' όλα αυτά ήθελε να το ξανασκεφτεί. Ζήτησε από τον υπηρέτη του να φτιάξει, για την δεύτερη νύχτα, το πιο μαλακό και όμορφο κρεβάτι, μεγάλο και πλούσιο από μαξιλάρια. Αν αυτή τη φορά κοιμόταν, τότε το πρωί θα κάνανε τα αρραβωνιάσματα.<br><br>

ο Ματθαίος που δεν είχε κοιμηθεί όλη την νύχτα και όλις είδε αυτό το κρεβάτι έπεσε σαν ξερός, τόσο, που με δυσκολία το πρωί μπορούσε να σηκωθεί. Ο υπηρέτης είπε το και το στον Σουλτάνο και αμέσως έγιναν οι αρραβώνες. Μόλις αυτός φόρεσε κάτι πιο καλό για την περίσταση και πριν ξεκινήσει το μεγάλο του ταξίδι, η βασιλοπούλα έριξε κατά λάθος στο πάτωμα το μαντήλι με το ρεβίθι του. «Αχ, έφυγε η τύχη μου. Αχ! έφυγε η τύχη μου», φώναζε συνέχεια ο Ματθαίος. Φώναζε μάλιστα τόσο δυνατά που η βασιλοπούλα ενοχλήθηκε για τα καλά. <br><br>

Μόλις ο πατέρας του Ταζέλου είδε την κοπέλα να έχει ενοχληθεί, κατάλαβε αμέσως το λάθος του. Ενώ δεν είχε χρήματα ούτε για να αγοράσει το χωράφι και να σπείρει το ρεβίθι, αυτός είχε φτάσει να νοικιάσει 24 καράβια για να μεταφέρει τη σοδειά που θα του έφερνε το ρεβίθι έπειτα από πολλά πολλά χρόνια... Μόλις τα σκέφτηκε όλα αυτά φοβήθηκε τόσο πολύ που σε όλο το ταξίδι δεν έβγαλε μιλιά. Φοβισμένος σε μια γωνίτσα κοίταζε την θάλασσα και έλεγε μέσα του: «τι με έπιασε και παρασύρθηκα. Θα με καταλάβουν όλοι αυτοί και θα με σκοτώσουν! Πως μου ήρθε και από ένα τόσο δα ρεβίθι συμπεριφέρομαι σα βασιλιάς»... <br><br>

Μόλις έφτασαν στη στεριά φώναξε στον καπετάνιο: «εδώ να με αφήσετε να ψάξω τους θησαυρούς μου και μόλις τους βρω θα έρθω πίσω για να φύγουμε», και έκανε να φύγει και να κρυφτεί. Πέρασε όμως τόσος χρόνος που ο καπετάνιος παραξενεύτηκε και έστειλε τους ναυτικούς του να πάνε να τον βρουν και να τον φέρουν πίσω. Χωρίστηκαν μάλιστα σε ομάδες μήπως μπορέσουν και τον βρουν πιο γρήγορα. Ψάξανε, ψάξανε, ψάξανε και η μια ομάδα ανακάλυψε μια σπηλιά γεμάτη φλουριά που τη φύλαγε ένας Δράκος, και η δεύτερη ομάδα τον βρήκε κρυμμένο, πίσω από κάτι βράχια καιστη σκιά δυο μεγάλων δέντρων. Μόλις τον είδανε, του φώναξαν όλοι μαζί: «βρήκαμε το θησαυρό σου! Τι κάνεις εδωπέρα; Τον έχεις κρύψει σε μια σπηλιά αλλά μέσα της υπάρχει ένας Δράκος. Τι να κάνουμε;». Μόλις άκουσε την ιστορία, φωτίστηκε το πρόσωπό του και ζήτησε να τον σκοτώσουν και να φορτώσουν όλα τα λεφτά στα πλοία όπως είχανε αποφασίσει.<br><br>

Έτσι και έγινε και ο Ματθαίος γύρισε πίσω στην γυναίκα που είχε αρραβωνιασθεί και στον Σουλτάνο πατέρα της. Εκείνος ήταν πολύ χαρούμενος που η κόρη του πήρε κάποιο τόσο πλούσιο και έδωσε και στους δυο την ευχή του. Αφού παντρευτήκανε με τιμές και δόξα, σε ένα γάμμο που κράτησε ολόκληρη βδομάδα, ξεκίνησαν για να γυρίσουν στο χωριό. Στην επιστροφή, όμως, η θάλασσα ήταν τόσο φουρτουνιασμένη που κάποια καράβια με μεγάλο μέρος της περιουσίας, χάθηκαν στον βυθό της. Παρά τις δυσκολίες, έφτασαν στο χωριό και όλοι τον δέχτηκαν με πολύ χαρά γιατί ο Ματθαίος είχε γίνει γι αυτούς μεγάλος και τρανός. Έτσι και εκείνος έφτιαξε το σπιτικό του στη Βωλάξ και έζησε εκεί με την αγαπημένη του γυναίκα.<br><br>

 <img src="http://volax.gr/uploads/jimel/old_site/images/Story Thysavros 2.jpg"><br><br>

<strong>Η τρίτη ιστορία του πατέρα του Ταζέλου</strong><br><br>

Τα χρόνια πέρασαν γρήγορα και ο Ματθαίος απέκτησε τέσσερα αγόρια. Τον Άγγελο, τον Γιάννη, τον Μάρκο και τον Ιωσήφ. Δυστυχώς όμως, ο πατέρας τους όλα αυτά τα χρόνια γύρναγε από εδώ και από κει και σπατάλησε όλη του τη περιουσία. Από εκείνη τη στιγμή ο Ματθαίος άλλαξε και έγινε πάρα πολύ τσιγκούνης. Όταν τα παιδιά του ζητούσαν κάτι, αυτός με δυσκολία τους το έδινε και οι τσακωμοί ήτανε συχνοί. Έμπαινε η μάνα στη μέση για να ηρεμήσει την κατάσταση αλλά τα πράγματα δεν πήγαιναν καλά. Μόλις μάλιστα τα αγόρια έμαθαν και την προηγούμενη ιστορία με το ταξίδι του και την περιουσία που έκανε δεν πίστευαν στα αυτιά τους. «Να υπάρξουν τόσες δυσκολίες και τέτοια περιπέτεια και στο τέλος να χαθούνε όλα», δεν το χωρούσε ο νους τους. Μαζεύτηκαν τότε, όλα μαζί και του έκαναν μεγάλη φασαρία: «γιατί δεν σκέφτηκε την μάνα τους, γιατί δεν φρόντισε περισσότερο την φαμίλια του» και άλλα τέτοια... <br><br>

Εκείνος τους ζήτησε συγγνώμη και τους εξήγησε πόσο απερίσκεπτος ήταν από την πρώτη κιόλας στιγμή που βρήκε το ρεβίθι. Ευχαρίστησε μάλιστα τον Θεό που του τα έφερε όλα δεξιά γιατί θα μπορούσε να τον έχουν σκοτώσει όλοι που τους είχε κοροϊδέψει. Εκεί που τους έλεγε τις ιστορίες του, θυμήθηκε ότι όλα αυτά τα χρόνια είχε καταφέρει να φυλάξει 24 χάλκινα νομίσματα –ένα για κάθε πλοίο που είχε φορτώσει– και τα είχε κρύψει σε κάποιο πουγγί. Όταν τον ρώτησαν που είχε κρύψει τα νομίσματα εκείνος δεν θυμόταν γιατί την νύχτα που τα έκρυβε είχε πιει λιγάκι παραπάνω.<br><br>

Τα τρία από τα τέσσερα παιδιά δεν παντρεύτηκαν ποτέ, και για να μην σας τα πολυλογώ, και τα τρία από τα τέσσερα παιδιά παραιτήθηκαν από αυτή την περιουσία και βάλθηκαν να δουλεύουν γιατί δεν ήθελαν άλλα παραμύθια στη ζωή τους. Το τέταρτο όμως από αυτά, ο Γιάννης, που στο χωριό τον έλεγαν Ταζέλο, έβαλε σκοπό της ζωής του να τα βρει. Τρελάθηκε τόσο πολύ μάλιστα με αυτή την ιστορία, που έπαψε πια να μιλάει, και όλη την ημέρα μέσα στο χωριό, γύρναγε από δω και από κει για να βρει αυτά τα 24 νομίσματα. Όταν όλο το χωριό βρισκόταν μέσα στην εκκλησία αυτός κάθονταν απέναντι και άκουγε από μακριά τους ύμνους που τραγουδούσαν οι υπόλοιποι. Όταν όλο το χωριό πήγαινε στο πανηγύρι της Καλαμάν, αυτός βρισκόταν από τον απέναντι βράχο και τους κοιτούσε. Μόνο τούς κοίταζε και σε κανένα δεν μιλούσε. Έτσι τον γνωρίσαμε και μεις ως παιδιά τον Ταζέλο. Να γυρνάει μέσα στο χωριό και να μην μιλάει σε κανένα. Γεια σου Γιάννη του λέγαμε και απόκριση δεν παίρναμε...<br><br>

Τα χρόνια πέρασαν και όπως μεγαλώναμε και μεις είχε μεγαλώσει και ο Γιάννης. Τότε μάθαμε αυτό: ότι λίγο καιρό πριν πεθάνει μίλησε για πρώτη φορά. Ψιθύρισε στο αυτί της νύφης του που τον φρόντιζε, και της είπε πως είχε επιτέλους βρει το πουγγί με τα 24 χάλκινα νομίσματα που είχε κρύψει ο πατέρας του όταν ήταν νέος. Ήταν τόσο χαρούμενος μάλιστα, που φώναξε: «είμαστε πλούσιοι, είμαστε πλούσιοι!», αλλά αυτές ήταν και οι τελευταίες του λέξεις, γιατί μετά από αυτό έκλεισε τα μάτια του για πάντα.<br><br>

<strong>Επίλογος</strong><br><br>

Βλέπετε ότι οι χαρές και οι λύπες πάνε πάντα μαζί... Η Μαιρούλα, η νύφη του, μόλις φέτος μάς είπε την ιστορία αυτή και φτιάξαμε πρόχειρα κάποιον χάρτη για να μην χάσουμε την θέση που βρίσκεται ο θησαυρός με τα 24 νομίσματα. Αύριο όλοι μαζί, μικροί και μεγάλοι, θα ψάξουμε να βρούμε αυτόν τον χάρτη που θα μας οδηγήσει στον μεγάλο θησαυρό. Ας ξεκουραστούμε λοιπόν, και ας έχουμε ένα καλό βράδυ για να πάρουμε δυνάμεις. Δυνάμεις που θα τις χρειαστούμε όλοι για να μπορέσουμε να λύσουμε τους γρίφους στο "Κυνήγι του Θησαυρού" και να σφραγίσουμε για πάντα αυτή τη μεγάλη ιστορία. <br><br>

 <img src="http://volax.gr/uploads/jimel/old_site/images/Story Thysavros 0.jpg"><br><br>

Σας ευχαριστώ. Καλό βράδυ σε όλους!

</p></td></tr>

<tr><td><p class="epilogos">
<b>Leopold Dustal,</b> 6.09.2012
</p></td></tr>

 <tr><td style="padding-top:20px; padding-left:25px;"><img src="theme/greyline.jpg"></td></tr>

<tr><td><p class="pagetitle">Summer Camp '12 - νέα ενημέρωση</p></td></tr>

 <tr><td><p class="prologos">Λιγότερο από δύο μήνες έχουν μείνει μέχρι το μεγάλο καλοκαιρινό camp στο χωριό! Την αναμενόμενη διήμερη κατασκήνωση (μία διανυκτέρευση) στην εκκλησία της Καλαμάν. Το πρόγραμμα δείχνει ικανό να καλύψει όλα τα ενδιαφέροντα των παιδιών: παιχνίδια, ιστορίες, μαθήματα προσανατολισμού, εκδρομή στο Αγάπη, βραδυνή πυρά, κηνύγι θησαυρού και τόσα άλλα...</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/afiss Camp 02.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">Γιατί τα παιδιά είναι το μαγικό συστατικό που κάνει ξεχωριστό το όλο εγχείρημα! Κάνουμε καινούργιες φιλίες και χτίζουμε το μέλλον με αυτές, μαθαίνουμε να κοινωνικοποιούμαστε, να είμαστε ευαισθητοποιημένοι, να σεβόμαστε τη φύση. <br><br>

Οι κατασκηνωτές θα χωριστούν σε ομάδες και θα φτιάξουν σκηνές. Τι θα χρειαστούν για το διήμερο: τα παιδιά θα χρειαστούν έναν υπνόσακο (προεραιτικά υπόστρωμα), παγούρι ή μπουκαλάκι νερό, ένα ζευγάρι παπούτσια (αθλητικά ή ορειβατικά), φακό, ζακέτα ή fleece jacket για την νύχτα, καπέλο για την ημέρα, μικρό σακίδιο πλάτης (που μπορεί να περιέχει σουγιαδάκι, φωτογραφική μηχανή, είδη ατομικής καθαριότητας για την νύχτα), γυαλιά ηλίου).<br><br>

Τα υπόλοιπα αφήστε τα επάνω μας! 

<tr><td><p class="epilogos">
<b>volax-tinos.gr</b> 19.03.2012
</p></td></tr>

 <tr><td style="padding-top:20px; padding-left:25px;"><img src="theme/greyline.jpg"></td></tr>
 
<tr><td><p class="pagetitle">Summer Camp '12 - πρώτη ενημέρωση</p></td></tr>

   <tr><td><p class="prologos"> Τα παιδιά του χωριού πρέπει να περάσουν ένα αξέχαστο καλοκαιρινό διήμερο στο χωριό! Ο Αύγουστος πλησιάζει, ας οργανωθούμε!</p></td></tr>

  <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/afiss Camp 01.jpg" border="0"></td></tr></table></td></tr>


<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">Αγαπητοί γονείς, η ζωή στην κατασκήνωση αποτελεί μια πρωτόγνωρη και μοναδική εμπειρία που ο νέος κατασκηνωτής καλείται να βιώσει μόνος του χωρίς την παρουσία των γονέων του. Με τη δική σας κατανόηση και συνεργασία και τη δική μας καλή διάθεση και υπευθυνότητα... Στοπ! Στοπ! Ποιος έχει γράψει αυτό το κείμενο; <br> Είπαμε, η εκδήλωση αφορά τα παιδιά! Hey guys, θα επανέλθουμε σύντομα...<br><br>



 <tr><td style="padding-top:20px; padding-left:25px;"><img src="theme/greyline.jpg"></td></tr>

 
<tr><td><p class="pagetitle">2010: 1ο Κυνήγι Θησαυρού</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/THISAVROS_0001.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>

<tr><td><p class="pagebody">

Επιστημονικά η φωτογραφία είναι η αποτύπωση του φωτός. Είναι όμως και έκφραση• είναι η καταγραφή της όρασής μας• και ότι έχουμε βιώσει θα μπορούσε να καταγραφεί. Μερικές φορές μπορεί να είναι και ντοκουμέντο: να δείχνει για παράδειγμα το Πρώτο Κυνήγι Θησαυρού που έγινε στο χωριό Βωλάξ, το καλοκαίρι του 2010.<br><br>

Οι οκτώ εικόνες της Εύας Καλούδη δεν αποτελούν μόνο ένα ντοκουμέντο. Είναι και ένα μικρό δείγμα ότι η φωτογραφία μπορεί να λειτουργήσει και ως μέσο μνήμης. Μνήμη για όλους εμάς που ζήσαμε και ευχαριστηθήκαμε αυτό το παιχνίδι. Στο τέλος μάθαμε ότι ο μεγαλύτερος θησαυρός είναι ότι μπορέσαμε και επικοινωνήσουμε, όλοι εμείς, που μένουμε στον ίδιο τόπο, και δεν γνωρίζαμε –μέχρι εκείνη την ημέρα– τα ονόματα όλων των κατοίκων του. Θησαυρός ήταν, φυσικά, η συμμετοχή όλωςν των παιδιών του χωριού από 2.5 μέχρι 78 χρονών! <br><br>

<img src="http://volax.gr/uploads/jimel/old_site/images/THISAVROS_0002.jpg" border="0"><br><br>
Ο κάθε ένας που τις βλέπει αυτές τις φωτογραφίες (όχι μόνο όσοι συμμετείχαν) στην ουσία νιώθει ότι είναι αυτός που περιέχει τις ιστορίες μέσα του. Είναι το δικό του κυνήγι για κάποιον θησαυρό. Είναι η κρυμμένη παιδικότητά του. Η εικόνα είναι πάντα στο μυαλό ή στην καρδιά. Τα μάτια την μεταφέρουν• η μηχανή την αποτυπώνει. Οι φωτογραφίες της Εύας αγγίζουν την καρδιά μας και βοηθούν την μνήμη μας. Πόσο καιρό 
έχουμε μέχρι το επόμενο Kυνήγι Θησαυρού; <br><br>

Υ.Γ. Το κείμενο αυτό θα έμπαινε στην σελίδα "Φωτογραφία", μαζί με τις υπόλοιπες κοπέλες που αποθανατίζουν το χωριό μας. Το περιεχόμενό του, όμως, ήταν τέτοιο που o administrator το ανέβασε εδώ. Ευτυχώς, η Εύα έχει πολλές ακόμη φωτογραφίες του χωριού και αφήνει την σχέση μας ανοιχτή...

</p></td></tr>

<tr><td style="padding-top:10px; padding-left:25px;"><img src="theme/greyline.jpg"></td></tr>
<tr><td><img src="dummy.gif" height="5" width="1"></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><a href="javascript: openWindow('images/THISAVROS_0003b.jpg',510,342)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/THISAVROS_0003.jpg" border="0"></a></td><td style="padding-right:8px;"><a href="javascript: openWindow('images/THISAVROS_0004b.jpg',510,342)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/THISAVROS_0004.jpg" border="0"></a></td><td  style="padding-right:8px;"><a href="javascript: openWindow('images/5THISAVROS_0005b.jpg',510,342)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/5THISAVROS_0005.jpg" border="0"></a></td><td><a href="javascript: openWindow('images/THISAVROS_0006b.jpg',510,342)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/THISAVROS_0006.jpg" border="0"></a></td></tr></table></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><a href="javascript: openWindow('images/THISAVROS_0007b.jpg',510,342)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/THISAVROS_0007.jpg" border="0"></a></td><td style="padding-right:8px;"><a href="javascript: openWindow('images/THISAVROS_0008b.jpg',510,342)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/THISAVROS_0008.jpg" border="0"></a></td><!--<td  style="padding-right:8px;"><a href="javascript: openWindow('images/5THISAVROS_0005b.jpg',510,342)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/5THISAVROS_0005.jpg" border="0"></a></td><td><a href="javascript: openWindow('images/THISAVROS_0006b.jpg',510,342)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/THISAVROS_0006.jpg" border="0"></a></td>--></tr></table></td></tr>

<tr><td><img src="dummy.gif" height="5" width="1"></td></tr>
<tr><td style="padding-top:10px; padding-left:25px;"><img src="theme/greyline.jpg"></td></tr>

<!--<tr><td><p class="epilogos">
<b>Leopold Dustal</b> 20.04.2010<br>
</p></td></tr>-->


<tr><td><p class="pagetitle">Τα μυστικά μυνήματα </p></td></tr>
 <tr><td><p class="prologos">Σας δίνουμε όλα τα στοιχεία από το καλοκαιρινό κυνήγι θησαυρού που έγινε στο χωριό τον Αύγουστο του 2010.</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/KynThys_SXEDIO1.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>

<tr><td><p class="pagebody">
Μαζέψαμε το γραπτό υλικό, που χρησιμοποιήθηκε στο 1ο κυνήγι θησαυρού, και σας το παρουσιάζουμε κατ' αποκλειστικότητα. Το χαρτάκι #0 απαγγέλθηκε δυνατά και στις δύο ομάδες για να μπορούν να ξεκινήσουν, ενώ, το χαρτάκι #15 διαβάστηκε στους νικητές για να καταλάβουν όλη την ιστορία. Να πούμε ό,τι έχουμε παραλείψει τον κώδικα των Ντάντα Ούρκα (που μπορείτε να βρείτε στο θέμα με τους κώδικες), 
για να μη μπερδευτεί κανείς.<br><br>

Στο σενάριο υπάρχουν δυο παράλληλες ιστορίες. Η μία είναι φανταστική, μας ταξιδεύει σε ένα ονειρικό παρελθόν και βασίζεται στο όνειρο που (υποτίθεται ότι) είδε ο Δον Γιώργης, λίγο καιρό πριν πεθάνει. Η δέυτερη είναι στο σήμερα και πατάει στους ίδιους χώρους και στα ίδια μέρη με αυτά του ονείρου. Στην ουσία, το κάθε όνειρο από το παρελθόν περιγράφει (στο πνεύμα και το ύφος του Χ. Φ. Λάβκραφτ) τα σημερινά σημεία του χωριού. Κάθε φορά που κινούμαστε στο τώρα, μπορούμε να φανταστούμε το περιβάλλον του χώρου μέσα από το όνειρο του Δον Γιώργη. Στο τέλος, θα καταλάβουμε ότι όλα αυτά δεν ήταν όνειρο, αλλά το παιχνίδι τριών παιδιών 
που δεν τελείωσε ποτέ...<br><br>
 
Με αυτό το «κηνύγι θησαυρού» βάζουμε ένα τέλος στην περίεργη αυτή ιστορία. Αλλά ας μην πούμε περισσότερα. Ξεκινάμε:
</p></td></tr>

<tr><td><p class="pagebody">
<font class="pagetitlesm">0</font><br>
«O κάθε τόπος, όσο μικρός κι αν είναι, έχει να παρουσιάσει κάποιους ξεχωριστούς ανθρώπους. Όλοι έχετε ακούσει για τον ιερέα Δον Γιώργη Φυρίγο που γεννήθηκε σ' αυτόν εδώ τόπο, πίσω στα 1876. Έναν ιερέα που υπηρέτησε ως εφημέριος σχεδόν σε όλες τις ενορίες του νησιού. Ο Δον είχε και ένα ανεξήγητο μέχρι σήμερα μυστικό...<br><br>

Τρεις φορές ονειρεύτηκε μια θαυμάσια πόλη: Ολόχρυση και όμορφη να λάμπει στο φως του ηλιοβασιλέματος, με τείχη, ναούς, κιονοστοιχίες και αψιδωτές γέφυρες από μάρμαρο. Γεμάτη ασημένιες βρύσες με πρισματικό ψεκασμό σε κυκλικές πλατείες και αρωματισμένους κήπους, ανθοσκεπασμένες υδρίες και φιλντισένια αγάλματα σε λαμπερές σκιές. Στις απότομες βόρειες πλαγιές ανέβαιναν σειρές από κατάλευκες στέγες και παλιά οξυκόρυφα αετώματα που απέκρυπταν μικρές παρόδους από γρανιτικά βότσαλα...<br><br>

Και κάπου εκεί που ο Δον ένιωθε μαγεμένος, το όνειρο τελείωνε απότομα. Η τελευταία του φευγαλέα εικόνα: ένα παλιό καφέ κιγκλίδωμα, με λαβωμένο τον τελευταίο του δακτύλιο... <br><br>

Η ανάγκη του να βρει το καταπληκτικό αυτό μέρος τον έκανε να κρατήσει σημειώσεις. Οι μισές σελίδες του είναι διορθωμένες, μετατοπισμένες και σημειωμένες ανάμεσα στις γραμμές, σε σημείο που δεν διαβάζονται. Το όνειρο ήταν τόσο ζωντανό που αναρωτιώταν 
αν πράγματι, τελικά, είχε βρεθεί ποτέ σ' αυτή την πόλη σε κάποιο από τα τόσα του ταξίδια στο παρελθόν. Άλλες πάλι φορές, ένιωθε 
ότι όλα αυτά ήταν το ίδιο το Βωλάξ, σ' ένα παράλληλο κόσμο, αιώνες πριν, χαμένο (μέσα από παραμορφωτικούς καθρέπτες) στις απαρχές 
του Χρόνου... <br><br>

Ο Δον ήταν πια τόσο επιφυλακτικός για την αξία των ονείρων ώστε μόλυνε τις σημειώσεις του με τις δικές του αμφιβολίες, αφήνοντάς μας, 
πλέον, αβέβαιους για την ίδια την ιστορία.<br><br>

Αρκετά χρόνια μετά τον θάνατό του βρέθηκαν, στην αριστερή τσέπη των ράσων του, τρία χαρτάκια με λίγα λόγια για το όνειρο που 
είχε δει και την περίεργη περιπλάνησή του στα δρομάκια αυτής της φανταστικής πόλης...<br><br>

ΕΣΥ άξιε κυνηγέ του θησαυρού –με την βοήθεια των δύο ιερών φυλάκων– θα περπατήσεις στα ίδια βήματα που έκανε ο Δον στα ονειρά του, 
και αν τα καταφέρεις, μαζί με τον θησαυρό, θα μάθεις πως τελειώνει αυτή η περίεργη ιστορία όπου, πάνω από μισό αιώνα, στοιχειώνει 
τις σκέψεις κάθε ερευνητή!<br><br>

ΠΡΟΣΟΧΗ όμως! Δεν είσαι μόνος! Υπάρχει κι άλλη αποστολή, άρτια εκπαιδευμένη, που ψάχνει ταυτόχρονα με σένα να βρει τον μυθικό 
θησαυρό. Αν θες να είσαι ο νικητής πρέπει να προσέξεις: Οι δυσκολίες θα είναι πολλές, τα ερωτήματα μεγάλα, η κούραση εξαντλητική!<br><br>

Η ιστορία είναι παλιά αλλά οι κίνδυνοι ζουν ακόμα! <br>
Καλή τύχη Κυνηγέ! Θα την χρειαστείς...»<br><br>

Η αποστολή σου: <br>
	&nbsp;&nbsp;&nbsp;&nbsp;&nbsp;&nbsp;
	<em>Άκου τον ψίθυρο του Δον!</em> <br>
[το χαρτάκι είναι κρυμμένο κοντά στο άγαλμα του Δον Γιώργη]
</p></td></tr>
<tr><td><p class="pagebody">
<font class="pagetitlesm">1</font><br>
Οδηγία για την αποστολή σου: <br>
	&nbsp;&nbsp;&nbsp;&nbsp;&nbsp;&nbsp;<em>Σαν θες να ταξιδέψεις στου γλάρου το φτερό<br>
	&nbsp;&nbsp;&nbsp;&nbsp;&nbsp;&nbsp;Να πας εκει που τρέχει γάργαρο νερό<br>
	&nbsp;&nbsp;&nbsp;&nbsp;&nbsp;&nbsp;Κι αφού θα ξεδιψάσεις και μπόλικο σας πιεις<br>
	&nbsp;&nbsp;&nbsp;&nbsp;&nbsp;&nbsp;Στοιχεία του ονείρου μου θα βρεις!</em><br>
[το χαρτάκι σε στέλνει στην πηγή του χωριού]
</p></td></tr>

<tr><td><p class="pagebody">
<font class="pagetitlesm">2</font><br>
«Εκείνη τη νύχτα ο Δον ξύπνησε κάθιδρος. Διψούσε πάρα πολύ και προσπάθησε απεγνωσμένα να σβήσει τη δίψα του στο αρχαίο πηγάδι –που 
παρόλες τις δομικές κακώσεις– υπήρχε εκεί αλαβάστρινο και ικανό να τον ξεδιψάσει σ' αυτή την δύσκολη στιγμή...»<br><br>

Οδηγία για την αποστολή σου:<br>
	&nbsp;&nbsp;&nbsp;&nbsp;&nbsp;&nbsp;<em>Πίσω από μια πόρτα καρβουνομαυρισμένη <br>
	&nbsp;&nbsp;&nbsp;&nbsp;&nbsp;&nbsp;Το πανιστήρι εδώ και χρόνια περιμένει<br>
	&nbsp;&nbsp;&nbsp;&nbsp;&nbsp;&nbsp;Και όπως βγάζει πάντα το ζεστό καρβέλι<br>
	&nbsp;&nbsp;&nbsp;&nbsp;&nbsp;&nbsp;Το μέρος τούτο να σου δείξει θέλει...</em><br><br>

Σ' αυτή την αποστολή θα χρειαστείς τη βοήθεια του ήλιου και της δεύτερης ομάδας.<br><br>

[το χαρτάκι σε στέλνει στον φούρνο του χωριού, αφού οι δυο ομάδες ενώσουν τα χαρτάκια τους]
</p></td></tr>

<tr><td><p class="pagebody">
<font class="pagetitlesm">3</font><br>
«Αδύναμες φωτιές σιγόψηναν στον βασιλικό φούρνο της ιδιαίτερης πόλης. Άρτοι από σπάνιας ποιότητας σιτάρι, χρυσοκίτρινο κριθάρι από 
τα βάθη της Ανατολής και σκούρα θερμή σίκαλη δημιουργούσαν μεθυστικά αρώματα από άγνωστες μέχρι τότε γεύσεις. Έξω από την πόρτα του 
φούρνου έλαμπαν ελαφρώς, μέσα στο ωχρό φως, περίεργες φορεσιές από κάποια θεατρική παράσταση...»<br>

Η αποστολή σου είναι: Βήματα 30 ΝΔ<br><br>

Ο χρησμός που θα σου χρειαστεί είναι: <br>
	&nbsp;&nbsp;&nbsp;&nbsp;&nbsp;&nbsp;<em>Πέντε<br>
	&nbsp;&nbsp;&nbsp;&nbsp;&nbsp;&nbsp;Χρόνια<br>
	&nbsp;&nbsp;&nbsp;&nbsp;&nbsp;&nbsp;Χωρίς<br>
	&nbsp;&nbsp;&nbsp;&nbsp;&nbsp;&nbsp;Στάση<br>
	&nbsp;&nbsp;&nbsp;&nbsp;&nbsp;&nbsp;Εφτά<br>
	&nbsp;&nbsp;&nbsp;&nbsp;&nbsp;&nbsp;Αιώνια<br>
	&nbsp;&nbsp;&nbsp;&nbsp;&nbsp;&nbsp;Κυπαρίσσια<br>
	&nbsp;&nbsp;&nbsp;&nbsp;&nbsp;&nbsp;για μια<br>
	&nbsp;&nbsp;&nbsp;&nbsp;&nbsp;&nbsp;Μικρή<br>
	&nbsp;&nbsp;&nbsp;&nbsp;&nbsp;&nbsp;Ανάπαυση<br><br>
</em>
[το χαρτάκι σε στέλνει στο υπαίθριο θέατρο]
</p></td></tr>

<tr><td><p class="pagebody">
<font class="pagetitlesm">4</font><br>
«Ακατανόητες φωνές, απλά μουρμουρητά, γέλια και ψίθυροι στη λατινική γλώσσα, έξαλλες κραυγές παρέα με περίεργες αργόσυρτες 
ψαλμωδίες και ψιθυριστές ακατονόμαστες επικλήσεις έβγαιναν από τα σκαλιστά κατάλευκα μάρμαρα του ημικυκλικού θεάτρου...»<br><br>

Η αποστολή σου είναι (αφού χρησιμοποιήσεις το προηγούμενο στοιχείο): 6-10<br><br>

[το χαρτάκι σε στέλνει στον Άγιο Μάρκο, το εκκλησάκι του νεκροταφείου]
</p></td></tr>

<tr><td><p class="pagebody">
<font class="pagetitlesm">5</font><br>
«Ήταν η μεταμεσονύκτια κραυγή των δύο σκύλων με τα φλογισμένα κόκκινα μάτια, που έκανε τον Δον να καταλάβει ότι βρισκόταν δίπλα 
στη Νερόπολη! Οι πανάρχαιες σκιές που φύλαγαν τις ψυχές των κατοίκων του κάτω κόσμου αλλά και τα ελάχιστα φώτα από τα παλιά μπρούτζινα
 καντήλια δεν βοηθούσαν από μόνα τους... Ο ήχος ταξιδεύει πιο αργά από το φως και γι' αυτό θα περάσει κάμποση ώρα για να πάρετε 
 τις απαντήσεις που επιθυμείτε... Όποιος δεν ακούει, βλέπει!»<br><br>

Η αποστολή σου είναι (αφού χρησιμοποιήσεις το προηγούμενο στοιχείο): 1-7<br><br>

Σύμβολα που θα χρειαστεί να δεις... <br>
[δίνονται βελάκια, απαγορευτικά και δείγμα μηνύματος με ακτίνα δράσης]<br><br>

[το χαρτάκι σε στέλνει σε μια συστάδα από τρία κυπαρίσσια, όπου το μεσαίο έχει καεί]
</p></td></tr>

<tr><td><p class="pagebody">
<font class="pagetitlesm">6</font><br>
«Ο Δον, στο τρίτο και καθοριστικό όνειρο, νόμισε ότι είδε ένα φυτικό πλάσμα με μεγάλη ευαισθησία και διαφοροποιημένες λειτουργίες 
στον πρωτόγονο κόσμο του. Ένα σπάνιο φυτό που αναπαράγεται ως φυτικό κρυπτόγαμα, σαν κωνοφόρο πτεριδόφυτο με αναπτυσσόμενο θάλλο, 
που, τελικά, οδηγούσε στην απόλυτη κλωνοποίηση των φυτών σε μονό αριθμό. Εκεί, παρατήρησε ό,τι το κεντρικό μητρικό φυτό είχε 
ξεραθεί μέσα σε λίγες ώρες αφήνοντας τα υπόλοιπα να αναπαράγονται σταθερά με την ίδια διαδικασία...»<br><br>

Η αποστολή σου είναι (αφού χρησιμοποιήσεις το προηγούμενο στοιχείο): 9-4<br><br>

Ο κώδικας που θα χρειαστείς:<br>
	&nbsp;&nbsp;&nbsp;&nbsp;&nbsp;&nbsp;Α&nbsp;&nbsp;&nbsp;Β&nbsp;&nbsp;&nbsp;Γ&nbsp;&nbsp;&nbsp;&nbsp;Δ&nbsp;&nbsp;&nbsp;&nbsp;Ε&nbsp;&nbsp;&nbsp;Ζ&nbsp;&nbsp;&nbsp;Η&nbsp;&nbsp;&nbsp;Θ&nbsp;&nbsp;&nbsp;Ι&nbsp;&nbsp;&nbsp;&nbsp;Κ&nbsp;&nbsp;&nbsp;Λ&nbsp;&nbsp;&nbsp;Μ<br>
	&nbsp;&nbsp;&nbsp;&nbsp;&nbsp;&nbsp;Ω&nbsp;&nbsp;&nbsp;Ψ&nbsp;&nbsp;&nbsp;Χ&nbsp;&nbsp;&nbsp;Φ&nbsp;&nbsp;&nbsp;Υ&nbsp;&nbsp;&nbsp;Τ&nbsp;&nbsp;&nbsp;Σ&nbsp;&nbsp;&nbsp;Ρ&nbsp;&nbsp;&nbsp;Π&nbsp;&nbsp;&nbsp;Ο&nbsp;&nbsp;&nbsp;Ξ&nbsp;&nbsp;&nbsp;Ν<br><br>

[το χαρτάκι σε στέλνει στην στάση των λεοφωρείων]
</p></td></tr>

<tr><td><p class="pagebody">
<font class="pagetitlesm">7</font><br>
«Του άρεσε πολύ να φτάνει σ' αυτό το σημείο, αργά το απόγευμα, και σταματούσε να θαυμάζει την καταπληκτική ομορφιά της παλιάς πόλης. 
Ο ίδιος ονόμαζε το σημείο αυτό Στάση και πίστευε ότι στη θέση αυτή, που κάποτε υπήρχε ένα πέτρινο απολιθωμένο δάσος με έναν στενό 
δρομίσκο, οι διαβάτες σταμάταγαν για λίγο, πριν ξεκινήσουν για το πρώτο σπίτι της πόλης.»<br><br>

Η αποστολή σου είναι:<br>
	&nbsp;&nbsp;&nbsp;&nbsp;&nbsp;&nbsp;ΟΩΘΟΩΨΥΞΠΟΚ    &nbsp;&nbsp;&nbsp;&nbsp;&nbsp;&nbsp;ΗΖΚ    &nbsp;&nbsp;&nbsp;&nbsp;&nbsp;&nbsp;ΙΩΖΣΖΣΘΠ<br> <br>

[το χαρτάκι σε στέλνει στο πρώτο σταυροδρόμι μέσα στο χωριό, και βρίσκεται κάτω από την κεντρική αποχέτευση]
</p></td></tr>

<tr><td><p class="pagebody">
<font class="pagetitlesm">8</font><br>
«Η έντονη δύναμη που άσκησε ο Δον (στο πρώτο ονειρό του) χαλάρωσε μια μεγάλη εμφανή πέτρα την οποία γύρισε στην πίσω της πλευρά. 
Εκεί, λοιπόν, στο σταυροδρόμι, η αφαίρεση της πέτρας αποκάλυψε ένα σκοτεινό άνοιγμα από το οποίο έβγαιναν επικίνδυνες αναθυμιάσεις.»<br><br>

Δίπλα βρέθηκε αυτό το μήνυμα:<br>
<em>	&nbsp;&nbsp;&nbsp;&nbsp;&nbsp;&nbsp;Σε 155 βήματα βορειανατολικά<br>
	&nbsp;&nbsp;&nbsp;&nbsp;&nbsp;&nbsp;ένα μήνυμα σε περιμένει,<br>
	&nbsp;&nbsp;&nbsp;&nbsp;&nbsp;&nbsp;ένα μπαλόνι σε ζητά.<br>
	&nbsp;&nbsp;&nbsp;&nbsp;&nbsp;&nbsp;Κι αν επάνω σου δεν έχεις<br>
	&nbsp;&nbsp;&nbsp;&nbsp;&nbsp;&nbsp;καμιά βοήθεια, <br>
	&nbsp;&nbsp;&nbsp;&nbsp;&nbsp;&nbsp;πουθενά.<br>
	&nbsp;&nbsp;&nbsp;&nbsp;&nbsp;&nbsp;Ζήτα τη θαυματουργή σφεντόνα<br>
	&nbsp;&nbsp;&nbsp;&nbsp;&nbsp;&nbsp;κι όλα θα 'ρθουν βολικά.<br><br>
</em>
[δίνεται και ο κώδικας των Ντάντα Ούρκα για μελλοντική χρήση]<br><br>

[το χαρτάκι σε στέλνει στον περιφεριακό δρόμο όπου τα μηνύματα βρίσκονται μέσα στα μπαλόνια. Απαιτείται χρήση σφεντόνας]
</p></td></tr>

<tr><td><p class="pagebody">
<font class="pagetitlesm">9</font><br>
«Το μεγαλύτερο δίλημμα του Δον παρουσιάστηκε όταν, στο δρόμο με τα ικριώματα, έπρεπε να επιλέξει ποιο μονοπάτι θα έπρεπε 
ν' ακολουθήσει στην ένωση των τριών δρομίσκων, που δεν σταμάτησαν μόνο το αργό βάδισμα αλλά και τη λογική του...»<br><br>

Τα σύμβολα θα σε οδηγήσουν στο σημείο που πρέπει.<br><br>

[το χαρτάκι σε στέλνει σε κάποια βράχια εκεί κοντά]
</p></td></tr>

<tr><td><p class="pagebody">
<font class="pagetitlesm">10</font><br>
«Σ' ένα υπόγειο θάλαμο, εκεί κοντά, υπήρχε μεγάλο απόθεμα ρουμπινιών, που όμως, ο Δον δεν μπόρεσε ποτέ να τα εντοπίσει. 
Ήταν κάτω από τους Δαντελωτούς Βράχους, στο πίσω μέρος της εσωτερικής σκάλας, ή μήπως, πίσω από την φιδοφωλιά του γκρίζου λόφου; 
Λίγο παραπέρα βρέθηκε ένα φιλντισένιο κουτί που έγραφε: <em>«Προωθήσου στους τέσσερεις φύλακες του Βουράκη»</em>. Δυστυχώς, κανένας 
γλωσσολόγος ή παλαιογράφος δεν μπόρεσε να εξηγήσει...»<br><br>

Χρησιμοποίησε την επιγραφή του κουτιού.<br><br>

[το χαρτάκι σε στέλνει στα βράχια πίσω από το Αλώνι του Βουράκη, στα 4 μεγάλα βράχια]
</p></td></tr>

<tr><td><p class="pagebody">
<font class="pagetitlesm">11</font><br>
«Συλλογιζόμενος ότι μόνο μια φορά, από τα τρία σημαδιακά όνειρα που είχε δει ο Δον, είχε βρεθεί στο μέρος με τα τέσσερα βράχια, 
μεταξύ του χάσματος της Απόκ και του μαγεμένου πέτρινου δάσους της Ωλιασμένης. τρεις πλουτώνιιοι βράχοι γεμάτοι σκόνοι πορσελάνης 
που ιρίδιζαν κι άλλος ένας, απέναντί τους, έβγαζε από το εσωτερικό του ένα βραχνό και υπόκοφο ήχο...»<br><br>

Η αποστολή σου είναι... [δίνονται 6 γράμματα από των κώδικα των Ντάντα Ούρκα]<br><br>

[το χαρτάκι σε στέλνει στο "Άπλωμα"]
</p></td></tr>

<tr><td><p class="pagebody">
<font class="pagetitlesm">12</font><br>
«Ελάχιστες φορές ο Δον τόλμησε να κοιτάξει γύρω, κι έμεινε άναυδος από το άπλωμα του τοπίου από κάτω. Σχεδόν όλη η θάλασσα των 
Βαπτιστών ήταν ανοιχτή στην όρασή του ενώ, οι πεζούλες της Σφαίρας φαινόντουσαν ολοκάθαρες αριστερά κάτω του.»<br><br>

Οδηγία για την αποστολή σου:<br>
	&nbsp;&nbsp;&nbsp;&nbsp;&nbsp;&nbsp;<em>Διαβάτη που τη θέα γύρω αγναντεύεις<br>
	&nbsp;&nbsp;&nbsp;&nbsp;&nbsp;&nbsp;Να βρεις τον θησαυρό κοντεύεις!<br>
	&nbsp;&nbsp;&nbsp;&nbsp;&nbsp;&nbsp;Κι αν τα γράμματα στα βράχια σου φαίνονται μικρά<br>
	&nbsp;&nbsp;&nbsp;&nbsp;&nbsp;&nbsp;Ένα ζευγάρι κυάλια τα φέρνει πιο κοντά...<br><br>
</em>
[το χαρτάκι σε στέλνει στην ποτίστρα και το μήνυμα αυτό βρίσκεται επάνω σε ένα βράχο μακριά. Απαραίτητη η χρήση κυαλιών]
</p></td></tr>

<tr><td><p class="pagebody">
<font class="pagetitlesm">13</font><br>
«Ήταν τότε, όταν στα ελαφρότερα προκαταρκτικά του όνειρα, η ψιλή χλόη που κινούνταν σαν κάποιο αλλόκωτο ζωντανό πλάσμα εμφανίστηκε 
στα έντρομα μάτια του. Εκείνος κάθισε στο τεράστιο πέτρινο τραπέζι πριν η ελικοειδής ομίχλη πυκνώσει ξανά και προχωρήσει με αυξανόμενη 
ταχύτητα κοντά του... Ήπιε το πεντακάθαρο νερό της ακίνητης πηγής (ως τον μόνον παράγοντα επιβίωσης) που ανάβλυζε μέσα από μια 
σκούρα σπηλαιώδη θάλασσα...»<br><br>

Σου δίνουμε την ένταση. Βρες τη διεύθυνση:<br>
α. Νηνεμία, β. Μέτριος, γ. Ισχυρός, δ. Θυελλώδης<br><br>

[το χαρτάκι σε στέλνει στο μαρμάρινο ανεμλόγιο]
</p></td></tr>

<tr><td><p class="pagebody">
<font class="pagetitlesm">14</font><br>
«Ανηφόριζε δίπλα στην παλιά λευκή εκκλησία και πάνω στους απόκρυμνους δρόμους ζαλιζόταν (σχεδόν σαν ποιητής) για ό,τι έβλεπε. 
Οι κίτρινες λάμψεις άρχιζαν να τρεμοπαίζουν στα μικρά θολά τζάμια και τους ημικυκλικούς φεγγίτες τοποθετημένες ψηλά πάνω από διπλές 
σκάλες με τα παράξενα κιγκλιδώματα από το σφυρηλατημένο σίδερο. Όλα αυτά βρίσκονταν κοντά στο θρησκευτικής λατρείας μαρμάρινο 
ανεμολόγιο. Ο άνεμος σε οδηγούσε στην νίκη...»<br><br>

Η αποστολή σου είναι... [δίνονται 8 γράμματα από των κώδικα των Ντάντα Ούρκα]<br><br>

[το χαρτάκι σε στέλνει στο «παλιό καφέ κιγκλίδωμα, με λαβωμένο τον τελευταίο του δακτύλιο», έξω από το παπαδικό ακριβώς απέναντι 
από το βλέμμα του αγάλματος του Δον Γιώργη]
</p></td></tr>

<tr><td><p class="pagebody">
<font class="pagetitlesm">15</font><br>
ΣΥΓΧΑΡΗΤΗΡΙΑ ΚΥΝΗΓΕ! Ο ΘΗΣΑΥΡΟΣ ΕΙΝΑΙ ΔΙΚΟΣ ΣΟΥ!<br>
Γνώστες της Εκκλησιαστικής ιστορίας και άνθρωποι που αρέσκονται στην μεταφυσική είναι μπερδεμένοι. Η Άμια Λουκία (1901-2000) ήξερε 
μιαν εντελώς διαφορετική ιστορία:<br><br>

«Το μέρος αυτό, στα χρόνια εκείνα, ήταν –κατά κάποιο τρόπο– μια λέσχη για τα παιδιά. Ένας ιδιαίτερος παιδότοπος. Κάποιο καλοκαίρι, 
πριν τον πόλεμο, τρία παιδιά για να περάσουν την ώρα τους σκέφτηκαν μια ιδέα: είπαν να γράψουν το κάθε ένα από μια περίεργη ιστορία 
με κοινή βάση το χωριό. Θα ήταν τόσο ονειρικές οι ιστορίες, στη διήγησή τους, ώστε η κάθε μια είχε τίτλο «πρώτο όνειρο», «δεύτερο 
τίτλο», «τρίτο όνειρο».<br><br>

»Ξεκίνησε το κάθε παιδί, λοιπόν, να γράφει τη δική του ιστορία, αλλά σύντομα οι γονείς τους τούς αναζήτησαν για το μεσημεριανό 
φαγητό. Οι ανολοκλήρωτες ιστορίες έμειναν στην αίθουσα της λέσχης τους για να ολοκληρωθούν αργότερα, μετά το φαγητό. Το καλοκαιρινό 
μελτέμι δεν άργησε να εμφανιστεί στην αίθουσα, παίρνοντας τα μικρά χαρτάκια και στροβιλίζοντάς τα στον αέρα, τα οδήγησε έξω από την 
παλιά βαριά ξύλινη πόρτα της εκκλησίας.<br><br>

»O Δον που, εκείνη τη στιγμή, έκλεινε την πόρτα της εκκλησίας για να πάει να ξεκουραστεί, μάζεψε τα χαρτιά που βρήκε κάτω, και τα 
έβαλε αφηρημένος στη τσέπη του όσα κατευθυνόταν στην οικία του. Όλο το απόγευμα είχε ξεχάσει αυτή την ενέργειά του, αλλά το βράδυ, 
που έβγαλε το ράσο του για να κοιμηθεί, βρήκε τα χαρτάκια στην τσέπη του. Διαβάζοντάς τα και κουρασμένος όπως ήταν, αποκοιμήθηκε 
στο τελευταίο κείμενο.<br><br>

»Το πρωί δεν θυμόταν αν η ιστορία αυτή ήταν μέρος του ονείρου του ή κάτι άλλο...»<br><br>

Γλωσσολόγοι από την πρωτεύουσα εξήγησαν τα δυσανάγνωστα γράμματα που βρέθηκαν στις σημειώσεις του ως εξής: 
<em>«όλα όσα θυμάμαι, τα έγραψα 
με τέλεια ειλικρίνεια. Τίποτα δεν διαστρεβλώθηκε ούτε αποκρύφθηκε, και αν παραμένει ακαθόριστο, οφείλεται μόνο στο σκοτεινό νέφος 
που κάλυψε το νου μου...»</em><br><br>

Κανείς δεν μπορεί να πει με σιγουριά τι ακριβώς συνέβει... <br>
Κι εσύ άξιε κυνηγέ είσαι ελεύθερος να αφήσεις μακριά ότι θεωρείς ψέμα και να δεχτείς ότι από όλα αυτά σε έπεισαν! Ούτως ή άλλως, ο 
θησαυρός σου ανήκει!<br><br>

[ένα σακούλι καραμέλες περιμένει τους νικητές, και πλούσιο κέρασμα όλους τους συμμετέχοντες]<br><br>

To Πάσχα του 2011 θα σας δώσουμε στοιχεία για το 2ο κυνήγι θησαυρού στη Βωλάξ. Stay tuned! 
</p></td></tr>
<tr><td><img src="dummy.gif" height="5" width="1"></td></tr>
<tr><td style="padding-top:10px; padding-left:25px;"><img src="theme/greyline.jpg"></td></tr>

<tr><td><p class="epilogos">
<b>Jimel,</b> 12.10.2010<br>
</p></td></tr>


<tr><td><p class="pagetitle">Πληροφορίες για τη γιορτή των παιδιών</p></td></tr>
 <tr><td><p class="prologos">«Πριν από δυόμιση αιώνες συνέβη ένα περίεργο γεγονός στο χωριό! Μέχρι σήμερα κανείς δεν έχει μπορέσει να το 
 εξηγήσει! Όλοι εσείς, χωρισμένοι σε δύο ομάδες, θα πρέπει να ανακαλύψετε τι συνέβη εκείνη την περίεργη νύχτα, αφού ακολουθήσετε ακριβώς 
 το ίδιο μονοπάτι με αυτό που πάτησαν οι ήρωες αυτής της μυστήριας και ανεξήγητης ιστορίας».</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Giorti-Nea.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>

<tr><td><p class="pagebody">
40 ημέρες έμειναν μέχρι να πραγματοποιηθεί η "Πρώτη Γιορτή για τα Παιδιά του Χωριού Βωλάξ", και φαίνεται ότι ήρθε ο καιρός να πούμε 
κάποια πράγματα παραπάνω για το μεγάλο αυτό γεγονός!<br><br>

Η μεγάλη επιτυχία του "Πρώτου Κυνηγιού του Κρυμμένου Θησαυρού" στο χωριό, τον περασμένο Αύγουστο, οδήγησε αβίαστα στην σκέψη ενός δεύτερου 
αντίστοιχου παιχνιδιού αυτό το καλοκαίρι –μάλιστα με την ένθερμη υποστήριξη του Συλλόγου. Μετά την προηγούμενη προσπάθεια, ο πήχης ανέβηκε 
ψηλά και ένα «απλό» κυνήγι θησαυρού δεν έδειχνε από μόνο του ικανοποιητικό. <br><br>

Φέτος, το κυνήγι του θησαυρού, είναι πολύ διαφορετικό από αυτό που είχαμε ζήσει το περασμένο καλοκαίρι. Πέρυσι, χωρισμένοι σε δύο ομάδες, 
ψάχναμε κρυμμένα χαρτάκια (που περιελάμβαναν περίεργους γρίφους, ιδιαίτερους χρησμούς, κρυφούς κώδικες αλλά και κάποιες αποστολές με κιάλια 
ή σφεντόνες) και, όλα αυτά, μας οδηγούσαν σταδιακά στον τελικό θησαυρό! Μάλιστα, η κάθε ομάδα έψαχνε το χαρτάκι με το δικό της χρώμα και 
απαγορευόταν, αν έβρισκε χαρτάκι με χρώμα της άλλης ομάδας, να το διαβάσει.<br><br>

Αυτή την φορά, κάθε spot, κάθε σημείο ψαξίματος για το χαρτάκι, θα ψάχνεται και από τις δύο ομάδες παράλληλα, γιατί το πολυπόθητο χαρτάκι 
θα είναι μόνο ένα! Όποια ομάδα το βρει, θα προσθέτει βαθμούς σε αντίθεση με την αντίπαλη ομάδα, και θα το διαβάζει δυνατά σε όλους τους 
παίκτες ανεξαιρέτως.<br><br>

Μία δεύτερη μεγάλη αλλαγή είναι ότι, σε κάθε spot, θα υπάρχουν παιχνίδια (mini-games) που θα παίζονται και από τις δύο αντίπαλες ομάδες! 
Η σκοποβολή, η τσουβαλοδρομία, η διελκυνστίδα, το παιχνίδι των ερωτήσεων, θα είναι κάποια από αυτά!! Και σε αυτά τα παιχνίδια θα υπάρχει 
βαθμολογία για τους νικητές.<br><br>

Στο τέλος του Θησαυρού, θα έχουμε ένα ελαφρύ γεύμα για να πάρουμε δυνάμεις και θα ακολουθήσει βραδυνή προσκοπική πυρά με τραγούδια, 
αινίγματα και ιστορίες –και το σημαντικότερο– θα μάθουμε την νικήτρια ομάδα, και τι κερδίζει, και φυσικά, θα διαβάσουμε το τελευταίο 
χαρτάκι από το κυνήγι του θησαυρού που θα μας αποκαλύψει πολλά! Πάρα πολλά...<br><br>

Είστε έτοιμοι;
</p></td></tr>
<tr><td style="padding-top:10px; padding-left:25px;"><img src="theme/greyline.jpg"></td></tr>

<tr><td><p class="epilogos">
<b>Jimel,</b> 28.06.2011<br>
</p></td></tr>

<tr><td><p class="pagetitle">2011: 2ο Κυνήγι Θησαυρού</p></td></tr>
 <tr><td><p class="prologos"> Δεν έχουν περάσει παρά λίγες μόνο ημέρες, από τις 14 Αυγούστου 2011, που όλοι μαζί συμμετείχαμε στην 1η γιορτή για τα παιδιά του χωριού (και όσους νιώθουν παιδιά)! Στην γιορτή αυτή θα αναφερθούμε σύντομα με κείμενα και φωτογραφίες. Για την ώρα, σας δίνουμε –όπως και πέρυσι– τα γραπτό υλικό που χρησιμοποίησαν οι δύο ομάδες για την πρώτη φάση του παιχνιδιού: το Κυνήγι του Θησαυρού!</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/KynThys_SXEDIO2.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>

<tr><td><p class="pagebody">
<br><br>

<strong>1o πεδίο: Παπαδικό </strong> (Χωρισμός ομάδων / Οδηγίες / Κραυγή / Σημαίες)<br><br>

Πριν από δυόμιση αιώνες συνέβει ένα περίεργο γεγονός στο χωριό! Μέχρι σήμερα κανείς δεν έχει μπορέσει να το εξηγήσει! Όλοι εσείς, χωρισμένοι σε δύο ομάδες, θα πρέπει να ανακαλύψετε τι συνέβει εκείνη την περίεργη νύχτα αφού, ακολουθήσετε ακριβώς το ίδιο μονοπάτι με αυτό που πάτησαν οι πρωταγωνιστές της μυστήριας αυτής ιστορίας.<br><br>

<em>Οδηγηθείτε στην Παιδική Χαρά!</em><br><br>

<strong>2o πεδίο: Παιδική Χαρά </strong> (Εκκίνηση Θησαυρού)<br><br>

Ο Μαθιός ο Φοσκαρίνης ήταν ένας από τους πρώτους και ελάχιστους τσαγκάρηδες της Βωλάξ. Έζησε πριν από δυόμιση αιώνες στο χωριό, αλλά η ιστορία της εξαφάνισής του είναι γνωστή, ακόμη και σήμερα, στους μεγαλύτερους σε ηλικία κατοίκους του χωριού. Ήταν ανύπαντρος και διατηρούσε ένα μικρό εργαστήριο δίπλα από την κάμαρά του, σε κάποιο σπίτι από τα δρομάκια που κατέληγαν στο πηγάδι του χωριού.<br><br> 

<em>Οδηγηθείτε στο χωράφι "του πετρακάκη" για να δείτε αν είστε τόσο δυνατοί όσο ο Μαθιός.</em><br><br>

<strong>3o πεδίο: Πετρακάκη</strong> (Διελκυνστίδα)<br><br>

Οι φίλοι του τον θεωρούσαν σοβαρό και έντιμο άνθρωπο, όπως άλλωστε συνέβαινε στους περισσότερους από τους κατοίκους της Βωλάξ εκείνα τα χρόνια. Ένα μόνο πάθος είχε: του άρεσε πολύ το ποτό. Και όταν έπινε, έβαζε, για κακή του τύχη, ανόητα στοιχήματα...<br><br>

<em>Οδηγηθείτε στην Αγ. Μαρίνα για να δείτε το στοίχημα που είχε βάλει ο Μαθιός. Προσοχή μην βραχείτε!</em><br><br>

<strong>4o πεδίο: Αγ. Μαρίνα </strong> (Νεροπίστολα)<br><br>

Στην διάρκεια μιας από τις τόσο συχνές οινοποσίες του καυχήθηκε για τις αθλητικές του ικανότητες. Θεωρούσε ότι είχε μεγάλη αντοχή στην πεζοπορία, με αποτέλεσμα να βρεθεί αντιμέτωπος με την ίδια του την φύση...<br><br> 

Στοιχημάτισε ένα πουγγί, γεμάτο χάλκινα νομίσματα, πως θα πήγαινε μέχρι την κορυφή του Τσικνιά και θα επέστρεφε από τον ίδιο δρόμο μέσα σε μια ώρα! Αυτό φάνταζε αδύνατο, αφού η απόσταση, τα δύσβατα δρομάκια, το σκοτάδι και η λάσπη από την βροχή της προηγούμενης ημέρας, θα του έφερναν μεγάλο πρόβλημα.<br><br>

<em>Οδηγηθείτε στην Καλαμάν για να δείτε αν είστε το ίδιο γρήγοροι όσο ο Μαθιός.</em><br><br>

<strong>5o πεδίο: Καλαμάν </strong> (Κουταλοδρομίες)<br><br>

Οι άνθρωποι με τους οποίους έβαλε στοίχημα ήταν ο Μάρκος Καλούμενος (παλιός καλαθοπλέκτης, που είχε βγάλει αρκετά χρήματα από τους κατσιρμάδες των πλοίων που προσέγγιζαν την ακτή της Κολυμπήθρας) και ο Αντώνης Φυρίγος (Γεωργοκτηνοτρόφος). Ο Μαθιός θα ξεκινούσε αμέσως αφού πρώτα, πριν ακόμη αρχίσει την δοκιμασία του στοιχήματος, είχε ζητήσει να πληρωθεί από τους δύο φίλους του. Ο Μάρκος με τον Αντώνη θα ξεκινούσαν ξοπίσω του, μετά από 15 λεπτά, και θα ακολουθούσαν το φως από το μικρό φανάρι που κράταγε. Με αυτόν τον τρόπο, όσο και αν απομακρυνόταν, θα έβλεπαν την πορεία του και θα έλεγχαν αν θα κέρδιζε δίκαια το στοίχημα.<br><br> 

Ο Μαθιός, όμως, έχασε στην διαδρομή το πουγγί με τα χρήματα και αναγκάστηκε να ξαναγυρίσει στο ποταμάκι για να το βρεί, σημείο που θεώρησε ότι του είχε πέσει.<br><br> 

<em>Οδηγηθείτε πίσω στο ποταμάκι όπως και ο Μαθιός.</em><br><br>

<strong>6o πεδίο: "Ποταμάκι"</strong><br><br> 

Τα πρώτα μέτρα τα έβγαλε καλά, με άνετο διασκελισό, χωρίς να δείξει το παραμικρό σημάδι κόπωσης, γιατί είχε πράγματι τεράστια αντοχή και δεν ήταν τόσο μεθυσμένος, ώστε να την χάσει. Οι δυό του φίλοι, ακολουθούσαν από σχετική απόσταση και του έδιναν κουράγιο, αφού το οινόπνευμα τους έκανε όλο και πιο ευδιάθετους. Εκεί, στον μεγάλο βέλανο δεξιά της Αγίας Μαρίνας, έκοψε δρόμο. Είχε σε τόσα πράγματα να απαντήσει...<br><br> 

<em>Οδηγηθείτε στον Μεγάλο Πλάτανο, δεξιά όπως βλέπετε την Αγ. Μαρίνα.</em><br><br> 

<strong>7o πεδίο: "Βέλανος" </strong> (Quiz για το χωριό)<br><br>

Ο Μαθιός, παρά τον χρόνο που κυλούσε αμείλικτα, επέστρεψε προς το Καμπί. Οι δυό φίλοι του εκτίμησαν ότι δεν βρήκε το πουγγί με τα χρήματα. Ο ίδιος, όμως, στόχευε σε κάτι άλλο...<br><br>

<em>Οδηγηθείτε στο Κάτω Καμπί, όπως και ο Μαθιός, ήταν το μέρος που έπαιζαν τα παιδιά της εποχής...</em><br><br>

<strong>8o πεδίο: Καμπί </strong> (Νερόβομβες στην... μπασκέτα)<br><br>

Από το Καμπί προχώρησε στο ξωκλήσι του Αγ. Μάρκου. Πενήντα μέτρα μακριά τους, και ενώ δεν είχαν πάρει ούτε μια στιγμή τα μάτια τους από πάνω του, ο Μαθιός φάνηκε να σκοντάφτει. Βούτηξε με το κεφάλι μπροστά, άφησε μια τρομερή κραυγή, και εξαφανίστηκε πριν αγγίξει το έδαφος. Όλα έγιναν ξαφνικά, έξω από το ξωκλήσι. Ο ίδιος, δεν άφησε πίσω του το παραμικρό ίχνος! Χάθηκε απότομα, όπως έσβησε η φλόγα από το φανάρι.<br><br> 

<em>Οδηγηθείτε στον Αγ. Μάρκο.</em><br><br> 

<strong>9o πεδίο: Αγ. Μάρκος </strong> (Σκοποβολή με σφεντόνες)<br><br>

Οι δυο φίλοι έμειναν για λίγο σε εκείνο το σημείο εντελώς αναποφάσιστοι· πολύ γρήγορα, έψαξαν σχολαστικά την εκκλησία. Δεν βρήκαν όμως τίποτα... Είχε εξαφανιστεί! Οι δύο φίλοι, έκοψαν δρόμο από το Πράσινο Όρος για να ενημερώσουν τους υπόλοιπους χωρικούς, περνώντας από το μέρος που φυλάσσονταν τα τσουβάλια για το αλεύρι.<br><br> 

<em>Οδηγηθείτε στο Πράσινο Όρος, μέσα από το παλιό μονοπάτι για το Σκαλάδο. Τα σημάδια θα σας δείξουν το δρόμο.</em><br><br>

<strong>10o πεδίο: "Πράσινο Όρος" </strong> (Τσουβαλοδρομίες)<br><br>

Στο σημείο αυτό σταμάτησαν λαχανιασμένοι να ξεκουραστούν λιγάκι... Είχαν νιώσει και οι δυο ότι έτρεχαν με μεγάλη δυσκολία σαν να ήταν τα πόδια τους δεμένα μεταξύ τους... Ο άγριος αέρας φύσαγε δυνατά τους βελάνους... Κάτι σκοτεινό και ανεξήγητο είχε συμβεί!<br><br>

<em>Οδηγηθείτε στο κοιμητήριο των παιδιών, μέσα από το χωράφι της Κoλαρούς.</em><br><br>

<strong>11o πεδίο: Κοιμητήριο  </strong> (Ψάξιμο [αφαιρέθηκε λόγω χρόνου])<br><br>

Εδώ, στον παλιό χώρο που τιμούσαν και θυμόντουσαν όσους είχαν χαθεί πρόωρα, πήραν μια ανάσα μήπως καταλάβουν τί είχε συμβεί. Πολλοί από τους χωρικούς δεν είχαν ακούσει το παραμικρό από αυτή την ιστορία... Περίμεναν να γίνει το ρακί παίζοντας ένα παλιό παιχνίδι...<br><br>

<em>Οδηγηθείτε στον δρόμο που βρίσκεται το σπίτι του Λουδοβίκου.</em><br><br>

<strong>12o πεδίο: "Οδός Λουδοβίκου Α" (Μπαλάκια σε καλάθια) </strong><br><br>

Το απίθανο αυτό γενογός κόντεψε να οδηγήσει στην φυλακή τους δύο φίλους, αλλά επειδή θεωρούνταν φερέγγυα άτομα και ήταν νηφάλιοι κατά την διάρκεια του συμβάντος, αφέθηκαν ελεύθεροι. Εξάλλου, δεν αμφισβητήθηκαν ποτέ οι καταθέσεις τους για την ασυνήθιστη αυτή ιστορία.<br><br> 

Στον περιφεριακό δρόμο, έφυγε γρήγορα ο Μάρκος Καλούμενος, ο ένας από τους δύο, για να ειδοποιήσει με φωτεινά σήματα τα διπλανά χωριά. Τα ερωτήματα ήταν τόσα που η πληροφορία έπρεπε να περάσει σε όλο το νησί.<br><br>

<em>Οδηγηθείτε στην κολώνα του περιφερειακού δρόμου.</em><br><br>

<strong>13o πεδίο: Κολώνες της ΔΕΗ στον Περιφερειακό Δρόμο </strong> (Μηνύματα με σήματα μορς)<br><br>

<em>(Κάθε ομάδα χωρίζεται σε μεταδότες και λήπτες. Οι μεταδότες της Α ομάδας και οι λήπτες της Β ομάδας ανεβαίνουν πιο ψηλά στην ανηφόρα. Δίνονται φακοί και τα κάτωθι μηνύματα στους μεταδότες, χαρτάκι με τον κώδικα Μορς σε όλους. Μετά την μετάδοση, ενώνουμε τα δύο μηνύματα).</em><br><br>

Σ Τ Η Ν Π Ο Τ Ι<br>
Σ Τ Ρ Α Ε Λ Α Τ Ε<br><br>

Ένας μύθος λέει ότι ο Μαθιός, επειδή αγαπούσε πολύ το πιοτό, έκρυψε ένα μήνυμα μέσα σε μια μποτίλια, που τα εξηγούσε όλα! Ψάχνετε, λοιπόν, για ένα μήνυμα μέσα σε μια μποτίλια.<br><br>

<strong>14o πεδίο: Πίσω ποτίστρα </strong> (Τέλος παιχνιδιού)<br><br>

Συγχαρητήρια! Βρήκατε το μήνυμα του Μαθιού που εξηγεί γιατί "εξαφανίστηκε":<br><br>

<em>«Αγαπητοί μου φίλοι,<br>

Συγγνώμη αν σας τρόμαξα αλλά θα σας τα εξηγήσω όλα. Προσοχή, όμως, σας εξορκίζω να μην πείτε ποτέ τίποτα και σε κανέναν! Εύχομαι να μην βρεί κάποιος άλλος αυτό το μπουκάλι με το μήνυμα, παρά μόνο εσείς.<br><br>

Το τελευταίο στοίχημα που έβαλα ήταν ένα ψέμα. Ήθελα να στρέψω όλο το χωριό προς την Καλαμάν και εγώ να έφευγα από το μονοπάτι που πηγαίνει στο Αγάπη. Βλέπετε, καλοί μου φίλοι, αγαπάω μια κοπέλα από το διπλανό χωριό και καμία από τις οικογένειές μας δεν το θέλει.<br><br>

Τα χρήματα που πήρα, τα θέλω για να ξεκινήσω από την αρχή την ζωή μου στην πόλη. Αγαπητέ Μάρκο όταν με το καλό καταφέρω και ορθοποδήσω, θα σου τα στείλω πίσω διπλά. Η καλή μου θα κάνει ότι κλαίει για τον περίεργο χαμό μου, και μετά από ένα-δύο χρόνια –για να μην την καταλάβουν– θα έρθει να με βρει στην πόλη· να παντρευτούμε και να φτιάξουμε το σπιτικό μας. Καταλαβαίνετε ότι όλα αυτά έγιναν για την ευτυχία μας.<br><br>

Αν γνωρίζατε από πριν αυτήν την πράξη μου, δεν θα φερόσαστε φυσιολογικά στους αστυνομικούς που θα σας ρωτούσαν... Σας ζητάω συγγνώμη για την ταραχή που σας έδωσα και σας εκλιπαρώ να μην αποκαλύψετε τίποτα! Για το χωριό έχω εξαφανιστεί και τίποτα περισσότερο... <br><br>

Ευχηθείτε καλή τύχη στον αγαπημένο σας φίλο· αυτή η διαδρομή αποτελεί τον δρόμο για την ευτυχία μου! Δεν θα ξεχάσω ποτέ αυτά που κάνατε για μένα. <br><br>

Έχετε γεια καλοί μου φίλοι!»</em><br><br>

</p></td></tr>
<tr><td><img src="dummy.gif" height="5" width="1"></td></tr>
<tr><td style="padding-top:10px; padding-left:25px;"><img src="theme/greyline.jpg"></td></tr>

<tr><td><p class="epilogos">
<b>Leopold Dustal</b> 27.08.2011<br>
</p></td></tr>

<tr><td><p class="pagetitle">Κρυφά αλφάβητα (και... ξόρκια)</p></td></tr>
 <tr><td><p class="prologos">Δεν υπάρχει θησαυρός χωρίς κάποιον χάρτη. Και επειδή πάντα υπάρχει η πιθανότητα, ο χάρτης αυτός, να πέσει 
 σε λάθος χέρια έπρεπε να γνωρίζουν οι ενδιαφερόμενοι κάποιο κρυφό αλφάβητο... Από αυτό το σημείο ξεκινάει η μικρή μας ιστορία...</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Akodex01.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">
Γέννημα φόβου ή απελπισίας, και πάντως προϊόν βαθιάς δεισιδαιμονίας ήταν οι προφητείες των βυζαντινών χρόνων. Όταν όμως, οι προφητείες 
τελειώνουν, ο λόγος ανήκει στη μαγεία. Και στοιχεία πρακτικής μαγείας βρέθηκαν καταγεγραμμένα σ' ένα μικρό χειρόγραφο τετράδιο 
<em>Σολομωνικής </em>από έναν συλλέκτη βιβλίων πριν από αρκετά χρόνια σε παλαιοπωλείο της Αθήνας. <br><br>

Aνάμεσα στα απόκρυφα βιβλία των δύο τελευταίων προχριστιανικών αιώνων ήταν και η περίφημη 
<em>Διαθήκη Σολομώντος υιού Δαυίδ</em>. Γύρω από 
την προσωπικότητα του σοφού βασιλιά, που σύμφωνα με κάποια παλιά ιουδαϊκή παράδοση είχε γράψει 
<em>βιβλίον ιαμάτων πάθους παντός</em>, 
πλέχτηκαν με την πάροδο του χρόνου κάθε λογείς θρύλοι –οι περισσότεροι βέβαια στις αρχές του μεσαίωνα, την εποχή ίδρυσης του 
χωριού Βωλάξ...<br><br>

Ο Σολομώντας (π. 1011 π.Χ.-932 π.Χ.) ήταν ο γιος του βασιλιά Δαυίδ και της Βηθεσδά, και ανέβηκε στο θρόνο του Ισραήλ στα 971 π.Χ. βασιλεύοντας 40 χρόνια. Ο Σολομώντας συγκέντρωσε πλούτη και εκτέλεσε πλήθος έργων όπως συγκοινωνιακά, καλλωπισμού και ανέγερσης κτιρίων μεταξύ των οποίων τα μεγαλοπρεπή ανάκτορά του, στα οποία και διέμενε με μυθική χλιδή, με συζύγους και ερωμένες που κατά την παράδοση έφθαναν τις χίλιες. Μάλιστα χάριν των αλλοεθνών παλλακίδων του έκτισε και ειδωλολατρικούς ναούς στη κορυφή του όρους των Ελαιών. Η ανεξίθρησκη συμπεριφορά του ανέπτυξε το εμπόριο, οδήγησε σε ειρήνη και γιγάντωσε την φήμη του που είχε 
φτάσει στα πέρατα του κόσμου. Περιθρύλητη έμεινε η επίσκεψη της <em>Βασίλισσας του Σαββά</em> που τον επισκέφθηκε με πολύ μεγάλη συνοδεία από την Αραβία προσφέροντάς του αμύθητα δώρα, υφάσματα, πολύτιμες πέτρες, χρυσάφι και σπάνια αρώματα.
</p></td></tr>

 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Akodex02.jpg" border="0"></td></tr></table></td></tr>
<tr><td><p class="epilogosn">Ο Σολομώντας καλεί τους αρχιτέκτονες να χτίσουν τον Ναό.</p></td></tr>

<tr><td><p class="pagebody">
Η παράδοση είναι διχαστική: Άλλες φορές αναφέρεται ότι ο Σολομώντας διακρινόταν για τη σοφία και τη μεγάλη σύνεση και μόρφωσή του και σ' αυτόν αποδίδονται οι συνθέσεις 3.000 παραβολών και 5.000 ωδών. Ενώ, είναι ο πιθανότερος δημιουργός των έργων <em>Άσμα Ασμάτων</em>, <em>Παροιμίες </em>και <em>Εκκλησιαστής</em>. <br><br>

Αλλού πάλι, λέγεται πως εκτός από σοφός ήταν και πανίσχυρος μάγος και είχε υπό τον έλεγχο του δαίμονες. Η μαγική εξουσία του περιγραφόταν καθαρά από την απόκρυφη <em>Διαθήκη </em>του: ο Θεός τού είχε στείλει δώρο με τον αρχάγγελο Μιχαήλ ένα μαγικό δαχτυλίδι, που πάνω στην πολύτιμη πέτρα του είχε χαραγμένη την πεντάλφα (βλ. μαρμάρινο υπέρθυρο στην ενορία του χωριού). Μ' αυτό έχτισε τον ναό της Ιερουσαλήμ και έκανε όλα του τα θαύματα. Ο ιστορικός Φλάβιος Ιωσήφ γράφει για τη δύναμη του Σολομώντα να εξορκίζει 
τους δαίμονες με το δαχτυλίδι του. Το περιεχόμενο της <em>Διαθήκης </em>πέρασε στις λαϊκές φυλλάδες των νεώτερων χρόνων, τις <em>Σολομωνικές</em>, 
και εμπλουτίστηκε σε πρακτική βάση με αλχημιστικές και μαγικές συνταγές του μεσαίωνα.<br><br>

Η <em>Κλείδα του Σολομώντος</em> (Clavicula Salomonis) ή απλά <em>Σολομωνική
</em>είναι ένα βιβλίο μαγικών και αποδίδεται και αυτή στον βασιλέα Σολομώντα. Πολλές εκδοχές της <em>Κλείδας </em>του υπάρχουν, σε διάφορες μεταφράσεις, με μικρότερες ή μεγαλύτερες διαφορές. Οι περισσότερες είναι χειρόγραφες και χρονολογούνται γύρω στον 16ο ή 17ο αιώνα, αλλά ένα πρωτότυπο γραμμένο στην ελληνική γλώσσα υπάρχει ακόμη από τον 15ο αιώνα. Είναι πολύ πιθανό η<em> Κλείδα του Σολομώντος</em> να ενέπνευσε μεταγενέστερες εργασίες όπως το <em>Lemegeton </em>(Λεμέγεθον) όπου στο Βρετανικό Μουσείο υπάρχουν διάφορες εκδόσεις του. Οι πιο πολλές μάλιστα συμπίπτουν, αλλά διαφέρουν στο σύνολο των τμημάτων. 
Πάντως, το πρώτο μέρος του βιβλίου ονομάζεται <em>Ars Goetia</em> (Γητεία).  <br><br>

Στο λεξικό γράφει: <em>«Γητειά (η): δηµ. Κ. γητιά, δ. προφ. Γηθ(ε)ια ή ενέργεια ή το αποτέλεσµα της γητειάς. Βλ.λ. η δια µαγικών τελετών και ιδίως επωδών (σύνηθ. Ασυναρτήτων) επιβολή ή αντιθέτως αποτροπή ή θεραπεία νοσηµάτων ιδίως των πιστευοµένων ως επισκηφάντων εκ βασκανίας προβλ. Ξόρκι: αρρώστησε από γητειές της πεθεράς της, είναι βασκαµένο το παιδί και µόνο µε την γητεία θα γιάνει παροιµ. Τα’ αρρώστου έκανα την βγαλτή γητεία µα καλού κακού φωνάξτε και ένα γιατρό. 2) ∆ι’ οιωνδήποτε µαγικών τρόπων επιδίωξις ή πιστευόµενη επίτευξης σκοπού ιδίως ερωτικού πρβλ, µαγγανεία: δύο χρόνια του ‘κανε γητειές ώσπου τον κατάφερε να την πάρει»</em>.<br><br> 

Αυτό λοιπόν είναι και το χειρόγραφο βιβλιαράκι που βρέθηκε στο παλαιοπωλείο: Ένα τετράδιο με γητειές. Το ενδιαφέρον του άρθρου είναι ένα κρυπτικό αλφάβητο που βρίσκεται στην τελευταία (ή πρώτη;) σελίδα του, με το όνομα <em>«Βώλακος Κώδηξ»</em>. Ενώ η χρήση του δείχνει εύκολη –και θα την εξηγήσουμε παρακάτω– δυστυχώς, δεν μπορούμε να εξηγήσουμε την ύπαρξή του και τον συσχετισμό του με το χωριό Βωλάξ... <br><br>

Πρώτα απ' όλα όμως, ας δούμε κάποια στοιχεία για τους κρυφούς κώδικες στην Αρχαία Ελλάδα:<br><br>

<strong>ΛΑΚΕΔΑΙΜΟΝΙΚΗ ΣΚΥΤΑΛΗ</strong> (7ος αιώνας π.Χ.) Η Λακεδαιμονική ή κρυπτεία σκυτάλη, αποτελεί ουσιαστικά τον πρώτο κώδικα κρυπτογράφησης με τη μέθοδο της μετάθεσης. Το σύστημα στηριζόταν στη χρήση δύο πανομοιότυπων σκυταλών, στις οποίες τυλιγόταν μια λεπτή ταινία από κατεργασμένο δέρμα, με τέτοιο τρόπο ώστε να μην υπάρχουν κενά ανάμεσα στις περιελίξεις. Όταν η ταινία ξετυλιγόταν, ήταν αδύνατη η ανάγνωση του μηνύματος, παρά μόνο εάν τυλιγόταν πάλι με τον ίδιο τρόπο.
</p></td></tr>


<tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Akodex03.jpg" border="0"></td></tr></table></td></tr>
<tr><td><p class="epilogosn">Η κρυπτεία σκυτάλη των Λακεδαιμόνων.</p></td></tr>

<tr><td><p class="pagebody">
ΚΡΥΦΑΙΑΙ ΕΠΙΣΤΟΛΑΙ (4ος αιώνας π.Χ.) Η μέθοδος των κρυφών επιστολών, περιγράφεται από τον Αινεία τον Τακτικό, σύγχρονο του Ξενοφώντα. Ο Αινείας είχε συγγράψει ένα μεγάλο έργο με τίτλο <em>Περί των Στρατηγικών Υπομνήματα</em>, από το οποίο σώθηκε μία μόνο επιτομή, το <em>Εγχειρίδιο Τακτικής</em>. Ενώ, συνέγραψε ακόμη το έργο <em>Τακτικόν τε και Πολιορκητικόν Υπόμνημα Περί του πως Χρη Πολιορκούμενον Αντέχειν</em>. 
Μέσα από τις πληροφορίες του μαθαίνουμε κάποιο από τα χαρακτηριστικότερα παραδείγματα κρυπτογραφικής επικοινωνίας των Αρχαίων Ελλήνων.</p></td></tr>

<tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Akodex04.jpg" border="0"></td></tr></table></td></tr>
<tr><td><p class="pagebody">
Η διαδικασία θα μπορούσε να χαρακτηριστεί εξαιρετικά απλή έως αφελής. Θα πρέπει, όμως, να ληφθεί υπόψη, αφενός η χρονολογική 
τοποθέτηση της μεθόδου και αφετέρου –με λίγη αλαζονεία εδώ– το επίπεδο αντίληψης των αντιπάλων των Ελλήνων την εποχή εκείνη.
</p></td></tr>

<tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Akodex05.jpg" border="0"></td></tr></table></td></tr>

<tr><td><p class="pagebody">
Το κωδικοποιημένο μήνυμα περιείχε "ανοιχτά" όλα τα σύμφωνα, ενώ τα φωνήεντα αντικαθίσταντο με ομάδες αριθμού στιγμάτων, ανάλογα με την κατά τάξη αρίθμησή τους στο αλφάβητο. Ο πίνακας που ακολουθεί αποδίδει παραστατικά τη μέθοδο.<br><br>

<strong>ΒΩΛΑΚΟΣ ΚΩΔΗΞ (1910-1920;)</strong> Βρέθηκε ως χειρόγραφο, όπως είπαμε και παραπάνω, πριν από καμιά δεκαπενταριά χρόνια σε παλαιοπωλείο. Το αλφάβητο ξεκινάει με τη λέξη <em>Βώλαξ </em>και ακολουθούν όλα τα γράμματα του αλφαβήτου με τη σειρά, εκτός των 5 που υπάρχουν στη λέξη <em>Β-ώ-λ-α-ξ</em>. 
</p></td></tr>
<tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Akodex06.jpg" border="0"></td><td style="padding-right:8px;"><img src="http://volax.gr/uploads/jimel/old_site/images/Akodex07.jpg" border="0"></td></tr></table></td></tr>

<tr><td><p class="pagebody">
Κάθε «νταμάκι» περιλαμβάνει δύο γράμματα. Αυτά αντιπροσωπεύονται από τα σύνορα του πεδίου τους και αποδίδονται το πρώτο καθαρό, 
και το δεύτερο με τελεία. Εδώ μερικά παραδείγματα:   
</p></td></tr>

<tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Akodex08.jpg" border="0"></td></tr></table></td></tr>

<tr><td><p class="pagebody">
Η βάση αυτού του αλφάβητου δείχνει να είναι το γερμανικό βιβλίο <em>Die Kunst, Geheime Schriften zu Entziffern, 
für Feldherrn Gesandschats-Sekretare, Beamten der Geheiman Kabinetten, Archivare, Polizeibeamten, Postofficianten, 
Diplomatiker, u.a.m., Joachims literarischem Magazin, Leipzip </em>(1808) και θυμίζει τους κώδικες που είχαν οι ελεύθεροι 
τέκτονες του 18ου και 19ου αι. 
</p></td></tr>

<tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Akodex09.jpg" border="0"></td><td style="padding-right:8px;"><img src="http://volax.gr/uploads/jimel/old_site/images/Akodex11.jpg" border="0"></td><td style="padding-right:8px;"><img src="http://volax.gr/uploads/jimel/old_site/images/Akodex12.jpg" border="0"></td></tr></table></td></tr>

<tr><td><p class="pagebody">
Και αυτό πάλι το βιβλίο, αποτέλεσε τη βάση για το διαδεδομένο μετά τον Α' Παγκόσμιο Πόλεμο, γαλλικό πόνημα <em>De la Cryptographie - 
Εtude sur les Écritures Secrètes, Αndré Langie, Payot & Cie, Paris </em>(1918)
</p></td></tr>

<tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Akodex13.jpg" border="0"></td><td style="padding-right:8px;"><img src="http://volax.gr/uploads/jimel/old_site/images/Akodex14.jpg" border="0"></td></tr></table></td></tr>


<tr><td><p class="pagebody">
Από κει και ο γνωστός στα παιδιά (ιδιαίτερα σ' αυτά που είχαν γεννηθεί μεταξύ 1965-1975) ο "Κώδικας των Ντάντα Ούρκα", 
του <em>Βιβλίου των Μικρών Εξερευνητών, Β' τόμος, εκδ. Νίκας-Τεγόπουλος, 1971</em> (α' ελληνική έκδοση) που μεταφράστηκε από την 
Ιταλική έκδοση του 1970.
</p></td></tr>


<tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Akodex15.jpg" border="0"></td></tr></table></td></tr>


<tr><td><p class="pagebody">
Λέγεται ότι η λαϊκή μαγεία, δηλαδή κάποια τεχνάσματα που χρησιμοποιούν οι απλοί άνθρωποι ως ξόρκια, εμφανίστηκε για πρώτη φορά το Μεσαίωνα και προήλθε από τον τετραγωνισμό του κύκλου! Από τα ελάχιστα στοιχεία που γνωρίζουμε γενικώς, καταλαβαίνουμε ότι η λαϊκή μαγεία δεν στηριζόταν σε κάποιες κωδικοποιημένες τεχνικές και σε δυνατά ξόρκια, αλλά μάλλον αποτελούσε μια εφαρμογή των βαθύτερων γνώσεων που αντλούσαν οι απλοί άνθρωποι από την εμπειρία τους με τη φύση. <br><br>

Στα περισσότερα ξόρκια του χειρόγραφου για να παγματοποιηθούν έπρεπε κάποιος να γράψει χριστιανικές φράσεις (π.χ. «Εις το όνομα του Πατρός και του Υιού και του Αγίου Πνεύματος, Αμήν») συνοδευόμενες από ελληνικά γράμματα σε επανάληψη, λατινικά σύμβολα, ή και γράμματα άγνωστου αλφάβητου. Σύμφωνα με τη λαϊκή πεποίθηση, η δύναμη των λέξεων είχε την ικανότητα να επηρεάζει τον οργανισμό, αφού ο «Λόγος» υπερείχε των πάντων. <br><br>

Δεν είναι τυχαίοι και οι συνδυασμοί λέξεων, όπως π.χ. ο Άγιος Φανούριος: <em>«Τὰ δὲ περὶ εὑρετικῆς ἱκανότητος τοῦ ἁγίου προφανῶς ἐκκινοῦν ἀπὸ παρετυμολόγηση τοῦ ὀνόματός του. Ὁ ἅγιος εἰκονίζεται νὰ κρατᾶ σταυρὸ καὶ κερὶ τὸ ὁποῖο "φαίνει" δηλαδὴ φωτίζει. Ἐξ οὗ καὶ "Φανούριος". Δὲν εἶναι δύσκολο, κατὰ ταῦτα νὰ συνδυασθεῖ μὲ τὴν ἔννοια τῆς "φανέρωσης" καὶ νὰ δημιουργηθεῖ ἡ ἀντίστοιχη πίστη». Ή ο Άγιος Γιάννης, που αποτελούσε και την καθέδρα του χωριού: «Η ἑορτή τοῦ Προδρόμου, ὁδήγησε στήν παρετυμολογία τοῦ ὀνόματος τοῦ ἁγίου<br> (ἅι-Γιάννης=αὐτός πού γιαίνει, θεραπεύει)»</em> <br><br>

Ίσως η λέξη βώλαξ εδώ, να έχει την εννοιολογική σχέση με την λέξη <em>βῶλος</em>, <em>σβῶλος</em>. Δηλαδή ο <em>βῶλος </em>χώματος που δημιουργείται στο όργωμα της γης, κατ' επέκταση στην πνευματική μας καλλιέργεια. Ή πάλι, στο χώμα που προσθέτουμε για να καλύψουμε και να κρύψουμε τις όποιες ανωμαλίες της γης...
</p></td></tr>



<tr><td><img src="dummy.gif" height="5" width="1"></td></tr>
<tr><td style="padding-top:10px; padding-left:25px;"><img src="theme/greyline.jpg"></td></tr>

<tr><td><p class="epilogos">
<b>Dmitry Vidov,</b> 8.03.2010<br><br>

<b>Πηγή πληροφοριών υπήρξαν:</b><br>
Δ. Λουκάτος, Τα Καλοκαιρινά –Λαογραφία-Παράδοση 3, εκδόσεις Φιλιππότη 1992, σσ. 43-49.<br>
Ιστοσελίδες: sichere.it, oroskopio.com, mph.med.uoc.gr, storyafterdark.wordpress.com<br>
Διεύθυνση Διαβιβάσεων, Γενικό Επιτελείο Στρατου, 2009 <br>
πρεσβ. Γεώργιος Κανάκης

</p></td></tr>

<tr><td><p class="pagetitle">Einstein me!</p></td></tr>
 <tr><td><p class="prologos">Άλλη μια κατασκήνωση πλησιάζει. Bρες τις επιστημονικές απαντήσεις στα ερωτήματα που έχουν θέσει οι νέοι του χωριού –και όχι μόνο! </p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/einstein_log.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">Περπάταγα μέχρι την Aγία Mαρίνα και τα τριζόνια είχαν... τρελλαθεί. Έκανε πραγματικά πολλή ζέστη. Aλήθεια, <strong>μπορώ να καταλάβω τη θερμοκρασία του περιβάλλοντος από τον ήχο των τριζονιών;</strong><br><br><br>

Nαι! Bέβαια, αυτό το φαινόμενο είναι περισσότερο χημικό παρά βιολογικό. Όλα τα ψυχρόαιμα ζώα εκτελούν τις λειτουργίες τους πιο γρήγορα σε υψηλότερες θερμοκρασίες. Tα τριζόνια δεν αποτελούν εξαίρεση. Tερετίζουν με ένα ρυθμό που συνδέεται ευθέως με τη θερμοκρασία, αφού όσο πιο ψυλή είναι η θερμοκρασία τόσο πιο γρήγορα κινούνται τα μόρια και τόσο πιο συχνά συγκρούονται και αντιδρούν.<br><br> 

Oι χημικοί προτιμούν το βασικό κανόνα που υπαγορεύει ότι η ταχύτητα μιας χημικής αντίδρασης διπλασιάζεται για κάθε αύξηση της θερμοκρασίας κατά δέκα βαθμούς Kελσίου. Kαι, αν εμείς διατηρούμε μια σταθερή θερμοκρασία και κατά συνέπεια ένα σταθερό ρυθμό ζωής, τα τριζόνια τερετίζουν πιο γρήγορα όταν ζεσταίνονται πιο πολύ.<br><br>

Nα πως μπορείς να καταλάβεις τη θερμοκρασία ακούγοντας ένα τριζόνι: Mέτρησε τον αριθμό των τερετισμάτων μέσα σε οκτώ δευτερόλεπτα και πρόσθεσε τον αριθμό πέντε. Tο τελικό αποτέλεσμα είναι η θερμοκρασία σε βαθμούς Kελσίου!<br><br>

Πρόσεξε, όμως. Tο τριζόνι μεταδίδει το δελτίο καιρού εκεί που βρίσκεται εκείνο, είτε πάνω στο δέντρο, είτε πίσω από έναν βράχο, είτε μέσα στο χορτάρι. Eκεί λοιπόν που βρίσκεται, είναι και η σωστή θερμοκρασία.<br><br> 


<strong>via:</strong> Robert L. Wolke, <em>What Einstein Didn't Know,</em> 2002<br><br>


----------------------------------------------<br><br>


Έχουμε κατασκηνώσει στις Σαββαγιάνες. <strong>Θα μπορούσε ένα καλάμι να μας δείχνει την ώρα;</strong><br><br><br>

Έχετε κάπου κατασκηνώσει και ξαφνικά το ρολόι σας σταματά. Πως θα ξέρετε, πάνω-κάτω, τι ώρα είναι; Θα σας πω αμέσως: Mπήγετε στο έδαφος ένα ίσιο ραβδί ή καλύτερα ένα καλάμι, υπάρχουν πολλά στην περιοχή, σ' ένα μέρος καθαρό που να φωτίζεται από τον ήλιο. Παρακολουθείτε προσεκτικά την μετακίνηση της σκιάς του καλαμιού και σε τακτά διαστήματα μπήγετε στη γη ένα δείκτη, στο σημείο ακριβώς που φθάνει το μήκος της σκιάς.<br><br> 

Θα παρατηρήσετε, ότι το μπαστούνι σας ρίχνει προς τη δύση μια σκιά που γίνεται ολοένα και πιο χαμηλή. Όταν αυτή η σκιά ξαναρχίσει να μεγαλώνει, τούτο σημαίνει ότι έχουμε μεσημέρι. H σκιά αυτή που λέγεται «μεσημβρινή σκιά» έχει ακόμη άλλη μία χρήσιμη ιδιότητα: έχει πάντοτε διεύθυνση προς τον βορρά, κάτι που σας επιτρέπει να προσανατολιστείτε!<br><br>


<strong>via:</strong> Walt Disney's, <em>Tο Bιβλίο των Mικρών Eξερευνητών, A' τόμος,</em> 1971<br><br>


----------------------------------------------<br><br>


Yπήρχε κάποτε η φήμη ότι το αποτέλεσμα των ιδιαίτερων βράχων του χωριού είναι αποτέλεσμα πτώσης μετεωριτών. Oι γεωλόγοι έχουν αποκλείσει αυτή την περίπτωση με διάφορες δημοσιεύσεις τους κατά την τελευταία δεκαετία. Kάποιοι δεν το βάζουν κάτω! Aλήθεια, <strong>βρίσκονται ανάμεσα στις πέτρες της Bωλάξ θραύσματα από μικρούς μετεωρίτες</strong> που πριν από χιλιάδες χρόνια έχουν πέσει στην επιφάνεια της γης; Aπαντήστε στο τεστ, <a href="meteorites.asp" class="bluelink">εδώ</a>, για να δείτε αν έχετε στη κατοχή σας πέτρες από το διάστημα!<br><br>


<strong>via:</strong> el.wikipedia.org, Kατηγορία: <em>Συλλογή Μετεωριτών,</em> τελ. τροπ. 2006<br><br>


----------------------------------------------<br><br>

Bρίσκομαι ξαπλωμένος επάνω στα βράχια του Aπλώματος. <strong>Πως μπορώ να βρω ποια είναι τα είδη των σύννεφων</strong> που τρέχουν από πάνω μου;<br><br> 

Aς δούμε τα πιθανότερα είδη νεφών, αν όχι όλλα, που μπορείτε να δείτε στο χωριό:<br><br>


<img src="http://volax.gr/uploads/jimel/old_site/images/Nefi_01.jpg" border="0"><br>

<strong>Θύσανοι [Cirrus], Ci</strong><br> 

Aποτελούν επίσημη κατηγορία νεφών. Ως Θύσανοι χαρακτηρίζονται τα ανώτερα λευκά νέφη που φαίνονται σαν μεταξωτά. Μοιάζουν σαν οριζόντια λευκά φτερά ή σαν δέσμη από λεπτά και λευκά νήματα ή, ακόμη, και σαν αλογοουρές. Πριν από την ανατολή και την δύση του Ηλίου έχουν χρώμα κιτρινοκόκκινο και όταν ο Ήλιος βρεθεί κάτω από τον ορίζοντα παίρνουν χρώμα καφέ. Είναι τόσο λεπτοί που αν βρίσκονται μπροστά από τον δίσκο του Ήλιου οι ακτίνες του δεν εξασθενούν. Όταν παρασύρονται από τους ανέμους γίνονται κατσαροί. Οι Θύσανοι σχηματίζονται σε ύψος 8.000 - 12.000 μέτρων με μικρή σχετικά οριζόντια έκταση. Αποτελούνται εξ ολοκλήρου από παγοκρυστάλλους. Με τα χαρακτηριστικά αυτά γνωρίσματα εύκολα ξεχωρίζουν από τα θυσανοστρώματα και τα υψιστρώματα.<br><br><br> 

<img src="http://volax.gr/uploads/jimel/old_site/images/Nefi_02.jpg" border="0"><br>

<strong>Θυσανοσωρείτες [Cirrocumulus], C</strong><br>

Οι θυσανοσωρείτες είναι λεπτά και λευκά νέφη που δεν δημιουργούν σκιές. Έχουν γενικά σχήμα σφαιρικό και μοιάζουν πολύ με μικρά κύματα σε σειρές. Όταν είναι πολλά μαζί και κοντά μεταξύ τους μοιάζουν και σαν κοπάδι από πρόβατα. Συχνά σχηματίζουν και σειρές από ρυτίδες ή σαν τους κυματισμούς (αυτή που παρουσιάζει η λεπτή άμμος του βυθού κοντά στις ακτές). Αποτελούνται από λεπτούς παγοκρυστάλλους και βρίσκονται σε ύψος 6.000-12.000 μέτρα (όπως και οι θύσανοι).  Η παρουσία των θυσανοσωρειτών γενικά προαναγγέλλει ένα θερμό μέτωπο και δημιουργούνται σχετικά σπάνια. Mοιάζουν αρκετά με υψισωρείτες (βλ. παρακάτω)<br><br><br>

<img src="http://volax.gr/uploads/jimel/old_site/images/Nefi_03.jpg" border="0"><br>

<strong>Σωρείτες [Cumulus], Cu</strong><br>

Οι Σωρείτες είναι πυκνά νέφη με καθαρό περίγραμμα που το σχήμα τους μεταβάλλεται σταθερά. Άλλοτε μοιάζουν σαν λόφοι από αναχώματα ή σαν λευκοί θόλοι, όπως το κουνουπίδι και άλλοτε σαν τούφες από βαμβάκι. Όταν οι ακτίνες του Ήλιου πέσουν πάνω σε σωρείτες αυτές ανακλώνται με μεγάλη ένταση ενώ τα ίδια φαίνονται κατάλευκα και λάμπουν έντονα. Το ύψος της βάσης τους είναι κατά μέσο όρο στα 2.500 μέτρα, επομένως ανήκουν στα λεγόμενα χαμηλά νέφη. Kατά την λαϊκή θεώρηση, είναι νέφη καλοκαιρίας, αν και αρκετές φορές μετατρέπονται σε καταιγιδοφόρα σύννεφα, όπως λέγονται οι σωρειτομελανίες, οπότε και παρουσιάζουν μη συνεχόμενες βροχοπτώσεις. Το συνολικό ύψος τους μπορεί τότε να φτάσει και τα 13.000 μέτρα.<br><br><br>

<img src="http://volax.gr/uploads/jimel/old_site/images/Nefi_04.jpg" border="0"><br>
<strong>Υψιστρώματα [Altostratus], As</strong><br>

Υψιστρώματα ονομάζονται τα νέφη που παρουσιάζονται σαν πυκνά πέπλα με χρώμα ανοικτό γκρίζο προς το γαλάζιο ομοιόμορφα και αποτελούνται από υδροσταγονίδια. Εμφανίζονται με μεγάλη οριζόντια έκταση μήκους μερικών δεκάδων ή και εκατοντάδων χιλιομέτρων. Βρίσκονται σε ύψος 2.000-6.000 μέτρα. Από τα λεπτότερα υψιστρώματα μόλις που διακρίνονται οι φωτεινοί δίσκοι του Ήλιου ή της Σελήνης. Διαφέρουν από τους υψισωρείτες και τους στρωματοσωρείτες επειδή δεν εμφανίζουν σχήματα. Αν τα υψιστρώματα αυξάνουν πιθανώς να φανερώνει επικείμενη βροχή διάρκειας. <br><br><br>

<img src="http://volax.gr/uploads/jimel/old_site/images/Nefi_05.jpg" border="0"><br>

<strong>Υψισωρείτες [Altocumulus], Ac</strong><br>

Πρόκειται για σύννεφα με σφαιρικό σχήμα. Το χρώμα τους είναι υπόλευκο/γκρίζο. Παρουσιάζονται είτε κατά σειρές, είτε κατά ομάδες. Μοιάζουν (λόγω σχήματος) με τους θυσανοσωρείτες. Ξεχωρίζουν όμως από τον πολύ μεγάλο σφαιρικό τους όγκο. Αποτελούνται από υδροσταγονίδια γι΄ αυτό και δεν παρουσιάζουν άλω, δηλαδή κύκλο γύρω από τον Ήλιο ή την Σελήνη, αλλά μόνο ιριδισμούς, μείγμα δηλαδή από τα χρώματα του "ουράνιου τόξου" που λέγεται ίριδα. Ή μπορεί και να σχηματίσουν στέμμα, φωτεινό κύκλο με χρώματα, μικρότερο από την άλω, αλλά και κοντύτερα, στον δίσκο του Ήλιου ή της Σελήνης, λόγω της περίθλασης που παθαίνει το φως του Ηλίου ή της Σελήνης όταν προσπέσει στα υδροσταγονίδια των Μέσων νεφών.Το ύψος που βρίσκονται οι υψισωρείτες είναι 2.500 - 6.000 μέτρα. Διαφέρουν από τους θυσανοσωρείτες και τα θυσανοστρώματα από τις σκιές που αυτοί παρουσιάζουν. Αν οι παρουσιαζόμενοι υψισωρείτες φέρονται σε διαφορετικά ύψη τότε προβλέπεται βροχή ή καταιγίδα. Μια μορφή τους, τα φακοειδή σύννεφα, συχνά αναφέρονται ως... ufo!<br><br><br>

<strong>via:</strong> el.wikipedia.org, Kατηγορία: <em>Nέφη,</em> τελ. τροπ. 2013

</p></td></tr>

<tr><td><p class="epilogos">
<b>Jimel,</b> 9.07.2013
</p></td></tr>

 <tr><td style="padding-top:20px; padding-left:25px;"><img src="theme/greyline.jpg"></td></tr>

 <tr><td><p class="pagetitle">Terra incognita</p></td></tr>
 <tr><td><p class="prologos">Πάντα είχαν ενδιαφέρον οι ιστορίες - θρύλοι για πειρατικούς θησαυρούς χωμένους σε σπηλιές πλάι στη θάλασσα και  για ναυάγια πλοίων που, φορτωμένα με χρυσό και ασήμι, που βουλιάξαν από θαλάσσια συμπλοκή ή τον κακό καιρό των δυνατό καιρό του Αιγαίου.  Οι ληστές και οι πειρατές προτιμούσαν να απαλλαγούν σύντομα από τα πολύτιμα φορτία τους και έτσι επέλεγαν να τα κρύβουν σε εύκολα  αλλά ταυτόχρονα δυσπρόσιτα σημεία, όπως χαράδρες, πηγάδια ή σπηλιές. </p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/pirates_500.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>

<tr><td><p class="pagebody">
Υπάρχουν ιστορίες με κλεμμένα γρόσια από την τουρκοκρατία ή κρυμμένες αγγλικές λίρες από την περίοδο της γερμανοϊταλικής κατοχής που έθαψαν οι χωρικοί στα χωράφια και τα βουνά για να τις γλυτώσουν. Πολλούς θησαυρούς άφησαν οι Τούρκοι πριν φύγουν από την Ελλάδα. <em>«Το αγαπημένο τους... χρηματοκιβώτιο ήταν το καζάνι και σπανιότερα το πιθάρι. Έκρυβαν τους θησαυρούς τους χρησιμοποιώντας σαν δόλωμα ένα μικρότερο δίπλα του και σε μικρότερο βάθος, ώστε όποιος τον έβρισκε να σταματούσε εκεί. Τα σημάδια τους ήταν η στάχτη, τα κάρβουνα και ο ασβέστης, μια και το πέρασμα του χρόνου δεν αλλοιώνει αυτά τα υλικά». </em><font class="pagebodygreen">[Τα Νέα, 2007]</font> <br><br>

Σ' όλα τα μήκη και τα πλάτη της Eλλάδας αναζητούνται τέτοιοι θησαυροί. Οι πωλήσεις ανιχνευτών μετάλλων 
 στην Ήπειρο είναι πολύ μεγάλη (δεκάδες άνθρωποι ψάχνουν μέχρι σήμερα τον θησαυρό του Αλή Πασά), αλλά και στην <em>Τήνο </em>πολλοί μύθοι έχουν φτιαχτεί για τους θησαυρούς αυτούς. Ότι είναι στοιχειωμένοι, καταραμένοι αλλά και αμύθητοι. Για να κεντρίζουν την φαντασία και την περιέργεια.<br><br>

Το πέρασμα Ενετών, Σταυροφόρων, Σαρακηνών πειρατών αλλά και Οθωμανών, άφησε πίσω του κρυμμένους θησαυρούς που οι κάτοχοί τους προσπάθησαν να τους προφυλάξουν από τους άρπαγες και ανάλογα με τις συνθήκες επέλεγαν τον τρόπο με τον οποίο τους έκρυβαν...<br><br>

Ο π. Αντώνιος Φόνσος στον πρόλογο του βιβλίου του <font class="pagebodygreen">[Τα Κάτω Μέρη της Τήνου - Ταξίδι σ' έναν κόσμο ξεχωριστό, Αθήνα 2010, σ. 7]</font> αναφέρει: <em>«Στην αρχή, όταν πρωτοήρθα σ' αυτή τη περιοχή εντυπωσιάσθηκα από αυτό τον τόπο. [...] Η περιέργειά μου μεγάλωσε όταν άκουγα τις διηγήσεις των ηλικιωμένων κατοίκων της περιοχής για την ύπαρξη "κρυμμένων θησαυρών", για συλημένους τάφους σε ερημικές τοποθεσίες, για πύργους, για «Ελληνικάρια» και για πολλά άλλα. Αρχικά, άρχισα να εντοπίζω τις διάφορες αυτές περιοχές και διαπίστωσα ότι, πράγματι, αυτή η περιοχή, έκρυβε μια πολύ ενδιαφέρουσα ιστορία που άξιζε τον κόπο να ερευνηθεί, μιας και κανείς μέχρι τότε δεν είχε κάμει κάποια ολοκληρωμένη έρευνα και προσπάθεια [...]»</em><br><br>

Ρωτήσαμε τους γεροντότερους του χωριού αν γνωρίζουν και θυμούνται τέτοιες ιστορίες στο χωριό. Οι περισσότεροι μάς μίλησαν για λίγα χρυσά νομίσματα, την περίοδο της κατοχής, που κάποιος είχε κρύψει στον τοίχο του σπιτιού του ή κάποιος άλλος, σε κάποιο σκεύος στο χωράφι του κοντά στο πηγάδι του χωριού, αλλά τίποτα περισσότερο. Κάποιοι λένε ότι υπήρχαν εκεί «κρυμμένα μαλάματα», όχι πολλά, αλλά κανείς δεν μπορεί να υποστηρίξει με σιγουριά αν υπήρχαν ή τι απέγιναν.<br><br>

Ίσως πάλι, κάποιοι να έγιναν επίδοξοι χρησοθήρες με τον... παραδοσιακό τρόπο. Ο Ζαλλώνης γράφει στα τέλη του 19ου αιώνα: <em>«Ο δε ποταμός της Γρίζας ή του Αγάπη έχει δύο πηγάς, εξ' ων η μία είναι πλησίον του λαιμού του καλουμένου Γρίζα, η δε ετέρα εις τα πέριξ του Βώλακος, όχι μακράν του φρουρίου. Δέχεται πολλούς μικρούς ρύακας εν τη ροή του, διέρχεται την Γρίζαν και το Αγάπη, και χύνεται εις ποταμόν της Περάστρας. Τα ύδατα αυτού καταφέρουσιν ενίοτε ψήγματα χρυσού ή δε άμμος του ερυθροσποδοειδής ούσα οφείλει πιθανώς το χρώμα εις τας 
οποίας περιέχει μεταλλικάς ουσίας.»</em><br><br>

Aυό κάνει εντύπωση στον Καιροφύλλα και αναρωτιέται: <em>«Κατωτέρω ο συγγραφεύς βεβαιώνει ότι δεν ήτο γνωστόν εις την νήσον κανέν μεταλλείον. Μόνον μίαν ημέραν, εμάζευσε μίαν άμμον λαμποκοπούσαν εις το ρυάκι του χωρίου Αγάπη, και υποπτευθείς από το λαμποκόπημα της, την έδωσεν εις ένα χρυσοχόον, ο οποίος την ανέλυσε και τον εβεβαίωσε κατόπιν ότι μέσα εις αυτήν εύρε χρυσάφι. Ο Ζαλλώνης δεν λέγει τι απέγινεν η χρυσοφόρος αυτή άμμος».</em> <font class="pagebodygreen">[Καιροφύλας, 1930, σ.195-196]</font><br><br>

Στο ερώτημα αν στην περιοχή υπήρχε χρυσάφι (σε ικανές ποσότητες) ή αν υπήρχαν χρυσοθήρες, κανείς δεν ήξερε τίποτα και έτσι η φαντασία μας προσγειώθηκε. Ένας μόνο είχε ακούσει ιστορία για κάποιον που <em>«ήπιε χρυσάφ'»</em>... Δύο μόνο κείμενα βρήκαμε ως πιθανή εξήγηση γι' αυτή την ιστορία, με την πρώτη να έχει ιατρικό αέρα: <em>«H σημασία και η χρήσις του χρυσού ήτο ποικιλοτάτη εν τη θεραπευτική των αιώνων. Εν αρχή εθεωρείτο ως αλεξιτήριον κατά της επηρείας των άστρων και ως μέσον προς μακράν παράτασιν ζωής»</em> <font class="pagebodygreen">[Εγκυκλοπαιδικόν Λεξικόν, Ελευθερουδάκης 1931, τομ. 12, σελ. 978]. </font><br><br>

Στο βιβλίο<em> «Εγχειρίδιο Αρχαιοκαπηλίας - Επίσημης και Ανεπίσημης»</em> του Β. Σ. Παπακωνσταντίνου <font class="pagebodygreen">[εκδ. Περίπλους, σελ. 135]</font>, ο συγγραφέας μεταφέρει την θεωρία ενός, με τίτλο Πως να βρίσκετε εύκολα χρυσό: <em>«"Την πρώτη λίρα που θα βρεις, θέλει ειδική μεταχείρισ'. Πρέπει να τη βράσεις και να πιεις μετά το ζουμί. Λίγο, δε χρειάζεται πολύ. Μετά είσαι έτοιμος για κανονικό ψάξιμο. Όπου και να βρίσκονται λίρες θα τ'ς εντοπίζεις αμέσως"».</em><br><br>

Άραγε, βρέθηκε κάτι ή τίποτα. Μήπως κανείς δεν ήθελε να μας πει γι' αυτές τις ιστορίες. Γνωρίζουμε ότι οι<em> «καθαρόαιμοι τυχοδιώκτες είναι και ρέκτες του μεταφυσικού. Αν ο θρύλος λέει ότι έχει σκοτωθεί κάποιος στο μέρος όπου θάφτηκε θησαυρός –πολύ συχνή αναφορά, ιδίως σε πειρατικούς και τούρκικους θησαυρούς–, πιστεύουν ότι το φάντασμά του παραμένει σε εκείνο το σημείο για να τον προστατεύει. Γι΄ αυτό και, αν ποτέ "χτυπήσουν" χρυσάφι, αφήνουν δυο τρία νομίσματα για να εξευμενίσουν την ψυχή του πεθαμένου.»</em> 
<font class="pagebodygreen">[Playboy, Φεβρουάριος #170]</font><br><br>


Ο Γιάννης ο "Γερμανός" μου έλεγε πριν από κάποια χρόνια ότι στην περιοχή της Γρίζας, εκεί που φτάνει το νερό στο γεφυράκι, είναι πεπεισμένος ότι υπάρχει χρυσάφι... Ιστορίες που μοιάζουν με παραμύθια και εξάπτουν τη φαντασία πολλών Ελλήνων σε μια γη –σαν αυτή της <em>Βωλάξ</em>– που παραμένει ακόμη <em>terra incognita</em>.</p></td></tr>

<tr><td style="padding-top:10px; padding-left:25px;"><img src="theme/greyline.jpg"></td></tr>
<tr><td><img src="dummy.gif" height="5" width="1"></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><a href="javascript: openWindow('images/GoldEaster02.jpg',476,710)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/kGoldEaster02.jpg" border="0"></a></td><td style="padding-right:8px;"><a href="javascript: openWindow('images/pDSC01756b.jpg',710,477)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/pDSC01756.jpg" border="0"></a></td><td  style="padding-right:8px;"><a href="javascript: openWindow('images/pDSC01757b.jpg',710,477)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/pDSC01757.jpg" border="0"></a></td><td><a href="javascript: openWindow('images/Goldb.jpg',710,476)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/Gold.jpg" border="0"></a></td></tr></table></td></tr>
<tr><td><img src="dummy.gif" height="5" width="1"></td></tr>
<tr><td style="padding-top:10px; padding-left:25px;"><img src="theme/greyline.jpg"></td></tr>

<tr><td><p class="epilogos">
<b>Leopold Dustal</b> 20.04.2010<br>
</p></td></tr>


<tr><td><br></td></tr>

</table>
</td>

		<table cellpadding="0" cellspacing="0" align="center" width="868">
			<tr>
				<td height="40" bgcolor="000000" align="left">
					<p class="bodydata2">Copyright © Leopold Dustal, 2010 - Saved for preservation</p>
				</td>
			</tr>
		</table>
	</body>
</html>

