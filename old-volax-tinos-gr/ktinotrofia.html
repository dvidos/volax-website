<html>
<head>
	<meta http-equiv="Content-Language" content="en-us">
	<meta http-equiv="Content-Type" content="text/html; charset=UTF-8">
	<meta name="keywords" content="Βωλάξ">
	<title>Βωλάξ</title>
	<link rel="stylesheet" href="theme/appearance.css">
	<LINK REL="SHORTCUT ICON" HREF="theme/volax.ico">
	<script type="text/javascript" language="JavaScript1.2" src="stm31.js"></script>
	<script type="text/javascript" language="JavaScript1.2" src="jquery.js"></script>
</head>

<body bgcolor="#8fb7d0" topmargin=0 background="theme/bg2.jpg" style="background-repeat:repeat-x;">
	<table cellpadding="0" cellspacing="0" align="center">
		<tr>
			<td>
				<table cellpadding="0" cellspacing="0">
					<tr>
						<td style="padding-right:20px;" >
							<img src="theme/logo.jpg"></td><td style="padding-right:80px; background-repeat:no-repeat;" background="theme/green.jpg" valign="top" class="titlewhite2"><a class="titleblack10" href="ligalogia.asp">www.volax-tinos.gr</a><br><a class="titlewhite2" href="ligalogia.asp">Ποιοι είμαστε</a>
						</td>
						<td style="padding-right:20px;">
							<a href="ContactForm.asp"><img src="theme/talk.jpg" border="0"></a>
						</td>
						<td style="padding-right:10px;">
							<a href="vour.asp"><img src="theme/wd01.jpg" border="0"></a>
						</td>

					</tr>
				</table>
			</td>
		</tr>
		<tr>
			<td id="tdMenu">
				<!-- menu was here -->
			</td>
		</tr>
	</table>



<SCRIPT LANGUAGE="JavaScript">
function openWindow(URL,x,y) {
  x=x+15;
  y=y+25;
  if (x<screen.availWidth) {
    var nLeft,nTop
    nLeft=(screen.availWidth-x)/2
    nTop=(screen.availHeight-y)/2    
    newWindow = window.open(URL, "myNewWindow", "toolbar=0, location=0, directories=0,"+
    "status=0, menubar=0, scrollbars=1, resizable=0, width="+x+", height="+y+", left="+nLeft+", top="+nTop);
  } else {
    newWindow = window.open(URL, "myNewWindow", "toolbar=0, location=0, directories=0,"+
    "status=0, menubar=0, scrollbars=1, resizable=1, width="+(screen.availWidth-30)+", height="+y+", left=15, top=100")
  }
  //newWindow.document.title="PocketBiz Demo"
}

</SCRIPT>


<table cellpadding="0" cellspacing="0" align="center" width="868" height="38"><tr><td></td></tr></table>

<table cellpadding="0" cellspacing="0" align="center" width="868">
  
<td valign="top" bgcolor="white">
  <table cellpadding="0" cellspacing="0">
     <tr><td width="193" height="39" bgcolor="b5e1e5"><p class="titleblack">Τα πάντα για το χωριό!</p></td></tr>
     <tr><td bgcolor="bfbdbd" background="theme/wd_02.jpg" style="background-repeat:no-repeat;"><p class="body">
     <a class="body" href="press.html">εφημερίδες \ περιοδικά</a><br>
     <a class="body" href="biblia.html">βιβλία</a><br>
     <a class="body" href="tv.html">τηλεόραση \ internet</a><br><br>
     </p></td></tr>
     <tr><td width="193" height="39" bgcolor="41637e"><p class="titlewhite" ><a class="titlewhitelink" href="eikastika.html">Ζωγραφική</a></p></td></tr>
     <tr><td width="193" height="39" bgcolor="41637e"><p class="titlewhite" ><a class="titlewhitelink" href="eikastika2.html">Φωτογραφία</a></p></td></tr>
     <tr><td width="193" height="39" bgcolor="e6d7a4"><p class="titleblack">Forget me not!</p></td></tr>
     <tr><td bgcolor="b5e1e5" height="36"><p class="body"><a class="linkfoto" href="totektora.html">αναμνήσεις - σχόλια<br></a></p></td></tr>
     <tr><td width="193" height="39" bgcolor="e6d7a4"><p class="titleblack">Σύνδεσμοι</p></td></tr>
     <tr><td bgcolor="b5e1e5" height="36"><p class="body"><a class="linkfoto" href="links.html">σερφάρισμα στο... νησί</a>
     </p></td></tr>
     <tr><td bgcolor="7f95a8" align="center" height="209" valign="middle"><img src="theme/rock.jpg"></td></tr>
 </table>
</td>
   

<td valign="top" bgcolor="white" align="left">
 <table cellpadding="0" cellspacing="0" align="center" width="675">
 <tr><td><p class="pagetitle">Οι στάβλοι του χωριού</p></td></tr>
<tr><td><p class="prologos">Στα εφηβικά μου χρόνια ένιωθα αμήχανα τα μεσημέρια. Οι χωρικοί και οι «Αθηναίοι εισβολείς», κάτω από την μεσημεριανή ραστώνη, εξαφανίζονταν για να ξεκουραστούν. Έτσι, μου άρεσε να περπατάω μόνος μου, στα χωράφια κάτω από το Άπλωμα, και όταν έβλεπα στάβλο άδειο από ζώα, έμπαινα μέσα και τον... έψαχνα. Ίσως έψαχνα που είχαν εξαφανιστεί όλοι τους...

</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><a href="javascript: openWindow('images/Bstav_09.jpg',710,457)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/Bstav_09.jpg" border="0"></a></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">Τα παλιά χρόνια, η σχέση των ανθρώπων με τα ζώα και την γη τους ήταν μια σχέση αγάπης και μόχθου, που την έβλεπες στα καλλιεργημένα χωράφια και στους μικρούς κήπους με τα κηπευτικά. Φαινόταν στα καθαρισμένα μονοπάτια και στις προσεγμένες και επιδιορθωμένες ξερολιθιές. Το ένιωθες γύρω σου: στις φωνές των γεωργών από το χωράφι μέχρι τον απέναντι λόφο και στα δεκάδες αρώματα της καλλιεργημένης γης.<br><br>

Λένε, πως όταν ο Κάτων ο Πρεσβύτερος έγινε κήνσωρ της Ρώμης, τιμητής, το 184 π.Χ., δεν απέμεινε σε κανέναν τον τίτλο του ρωμαίου πολίτη, αν προηγουμένως δεν του έδειχνε τα χέρια του. Όσοι είχαν χέρια λεπτά, καθαρά και άσπρα δεν έπαιρναν ποτέ τον τίτλο αυτό. Αντιθέτως, όσοι είχαν χέρια σκληρά, ηλιοκαμμένα και με ρόζους γίνονταν δεκτοί.<br><br>

 <img src="http://volax.gr/uploads/jimel/old_site/images/zoo2_1993bb.jpg"><br><br>

Σήμερα, που η γη είναι ακαλλιέργητη και δείχνει παρατημένη, αυτό που σε εντυπωσιάζει μέσα σ' αυτά τα χωράφια, είναι τα –αφημένα συνήθως– «στάβλα», οι μικρές αποθήκες και οι «καθ'κιές». Σε κάποια σημεία μάλιστα, η παρουσία αυτών των στάβλων είναι τόσο διακριτική, με υλικά από τον ιδιο χώρο, που δεν τους προσέχεις παρά μόνο όταν φτάσεις δίπλα τους (πάντα πίστευα ότι σε τέτοιον στάβλο γεννήθηκε ο Χριστός). Πέτρα επάνω σε πέτρα –σχεδόν σε όλα υπάρχει έλλειψη λάσπης– που στερεώνεται πάλι σε πέτρα –στην λογική της σφήνας– σε ένα τοπίο γεμάτο πέτρες... Σε κάποια "φτωχότερα" χωράφια η τρύπες από τα κενά των διασπαρμένων βράχων αποτελούν από μόνες τους τον βασικό χώρο του στάβλου. Η λιτότητα και η οικονομία είναι ένα από τα γνωρίσματα της βωλακίτικης γης. Εξάλλου, σ' εκείνα τα χρόνια, το σπουδαίο δεν ήταν ν’ αλλάξει η ζωή των κατοίκων, ονειροπολώντας μιαν άλλη πιο ενδιαφέρουσα, αλλά να κάνουν την ζωή τους να δώσει χυμούς και φωνή. Έπαιρναν την ζωή τους όπως τους δόθηκε: καθημερινή, ταπεινή, ανθρώπινη, όπου το καθετί που μπορούσαν να γυρέψουν έπρεπε να υπάρχει. Και γι' αυτό πάλευαν καθημερινά.<br><br>

Ένα μεσημέρι, από το καλοκαίρι που μόλις πέρασε, ένιωσα όπως τότε που ήμουν έφηβος. Πάλι εξαφανισμένοι οι κάτοικοι, πάλι «χαμένοι» οι δικοί μου, πάλι στις ταβέρνες οι τουρίστες. Έτσι λοιπόν, σηκώθηκα και περπάτησα στους ίδιους δρόμους, στα ίδια χωράφια, στους ίδιους στάβλους. Μόνο που αυτή την φορά είχα και μια φωτογραφική μηχανή μαζί μου... <br> 

<tr><td><img src="dummy.gif" height="5" width="1"></td></tr>

<tr><td style="padding-top:8px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavl_001.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavl_002.JPG" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavl_003.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavl_2013.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavl_004.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavl_005.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavl_020.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavl_006.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavl_008.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavl_008b.jpg" border="0"></td></tr>
</table></td></tr>

<tr><td><img src="dummy.gif" height="5" width="1"></td></tr>
<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavl_009a.JPG" border="0"></td><td style="padding-right:8px;"><img src="http://volax.gr/uploads/jimel/old_site/images/stavl_009b.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavl_010.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stavl_011.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stvlNEOI_03.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stvlNEOI_04.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stvlNEOI_05.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stvlNEOI_06.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stvlNEOI_07.jpg" border="0"></td></tr>
</table></td></tr>

<tr><td><p class="epilogos">
<b>Leopold Dustal,</b> 27.09.2011
</p></td></tr>

<tr><td style="padding-top:10px; padding-left:25px;"><img src="theme/greyline.jpg"></td></tr>



 <tr><td><p class="pagetitle">Το εσωτερικό των στάβλων</p></td></tr>
 <tr><td><p class="prologos">Υπήρχε μια εποχή που δεν υπήρχε πολεοδομία να ορίζει πως θα φτιάχνεται το κάθε οίκημα (και να ζητάει όλα τα κτίσματα του νησιού να είναι λευκά με μπλε πορτοπαράθυρα). Υπήρχε μια εποχή όπου το τοπίο επέβαλλε την κλίμακά του στις συνήθειες και την οικιστική συμπεριφορά των ανθρώπων. Τότε που τα "στάβλα" (παλ. γραφ. "σταύλα"), τα "μάντρα", οι αποθήκες, οι αχερώνες και οι "κατ'κιές" ("καθκιές") ήταν αρμονικά ενταγμένες στον φυσικό τους χώρο.</p></td></tr>

</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><a href="javascript: openWindow('v_eso_stavloi_000.jpg',710,457)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/v_eso_stavloi_000.jpg" border="0"></a></td></tr></table></td></tr>


<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">
Χτισμένες λιτά από τοπικές γρανιτικές πέτρες, βαθιά ριζωμένες και αρμονικά ενταγμένες, οι αποθήκες και τα στάβλα, ήταν τα πρώτα και τα τελευταία οικήματα που συναντούσες μπαίνοντας και βγαίνοντας από έναν οικισμό. Η αίσθηση που αποκομίζει κανείς από μια απλή περιήγηση σε αυτά τα οικήματα είναι αυτή του μέτρου και της αυτάρκειας –αξίες σχεδόν εξαφανισμένες στις μέρες μας...<br><br>

Χώροι για να ξεχειμωνιάζουν τα ζώα, να φυλάγονται οι καρποί της γης και του ανθρώπινου μόχθου, να ξεκουράζονται αυτοί –περιστασιακά– στις εποχιακές αγροτικές εργασίες (κυρίως από την άνοιξη µέχρι το τέλος της σποράς)... Ακόμη και σήμερα που τα περισσότερα οικήματα είναι παρατημένα, η ιδιαίτερη μυρωδιά των ζώων και του άχυρου (που κάποτε έφτανε μέχρι το ταβάνι), η ζέστη εκεί που κάνει κρύο και η δροσιά εκεί που καίει ο ήλιος, είναι κάποια από τα πρώτα χαρακτηριστικά τους. Σήμερα, έχουν ξεμείνει ακόμη κάποια μπουκάλια σε θυρίδες, ένα-δυό τρισέτα και δρεπάνια στις σχισμές, μερικά καρφιά στους τοίχους, σκοινιά που κρέμονται από τα ξύλα της οροφής και σκισμένα τσουβάλια στο έδαφος...<br><br> 

Το μεγαλύτερο πρόβλημα ήταν η στήριξη της στέγης. Σε πολλά από αυτά είναι εμφανής ο εκφορικός τρόπος κτισίματος. Δηλαδή, οι δύο πλαϊνοί –και μεγαλύτεροι σε μήκος– τοίχοι, έχουν κλίση προς το εσωτερικό, ώστε να μειωθεί το πλάτος της οροφής. (Έτσι είναι κτισμένη και η Αγία Μαρίνα -που κάποιοι πιστεύουν ότι η πρώτη χρήση της, στα πολύ παλιά χρόνια, δεν ήταν χώρος λατρείας αλλά φύλαξης ζώων. Ούτως ή άλλως, οι πρώτοι που προσκύνησαν τον νεογέννητο Ιησού ήταν τα ζώα και όχι οι άνθρωποι). Για την κάλυψη της οροφής χρησιμοποιούνται σχιστολιθικές πλάκες. Το πλάτος της είναι σχετικά αρκετά μικρό, ενώ το βάρος της μαζί με το βάρος του δώματος υποβαστάζονται από τους πλαϊνούς τοίχους, από ένθετα ξύλα και κεντρικές πέτρινες κολώνες, αφού δεν υπήρχαν δοκάρια στην περιοχή ώστε, να μπορούν να καταλαμβάνουν όλο το μήκος της οροφής.<br><br> 

Επάνω από την κεντρική είσοδο υπάρχει συνήθως, κάποια θυρίδα για να αφήνει ο αγρότης το εργαλείο του και να ξέρει που θα το ξαναβρεί. Ένα μικρό άνοιγμα στον τοίχο, ο μούτλας, αερίζει το χώρο. Ανάλογα με την χρήση του οικήματος (αποθήκες, στάβλος κ.λ.π.) βλέπει κανείς γούρνες, είτε από σμιλευμένα βράχια είτε με την χρήση των «αζούρ'». Καθαρή έδειχνε να είναι μόνο η γωνιά όπου βάζουν την ταγή, εκεί που ο χωριάτης στοιβάζει τον σανό και την βρώμη.<br><br>

Όταν ο στάβλος δείχνει μεγάλος, συνήθως είναι... περισσότεροι από δύο. Ενωμένοι με μεσοτοιχία, ανήκουν σήμερα σε διαφορετικούς ιδιοκτήτες. Κάποιοι από αυτούς «κρύβουν» εσωτερικές ξύλινες πόρτες, για να διαχωρίζουν τις κτηνοτροφικές εργασίες. Άλλοι, έχουν καθοδικά σκαλάκια που σε οδηγούν σε πιο χαμηλό επίπεδο (με δεδομένο ότι η οροφή τους είναι σταθερή –αφού είναι φτιαγμένοι μέσα σε φαγωμένο βράχο– έχουν σκαφτεί εσωτερικά ώστε να μεγαλώσει το ύψος τους). Πιο κοντά στην πόρτα βρισκόταν η "λάκκα" για το πότισμα των ζώων.<br><br>

Σε έναν μόνον στάβλο –ο οποίος είναι καλά φτιαγμένος με λάσπη ανάμεσα στις πέτρες– από αυτούς που ανήκει στην  υπάρχει μαρμάρινη επιγραφή με χαραγμένη την ημερομηνία δημιουργίας του οικήματος, τα αρχικά των κτητόρων αυτής (οικογένεια Πιπέρη) και ένα πλήθος χαραγμένων σταυρών που χρησιμοποιούνται  σαν προστασία ενάντια στο κακό.<br><br>

Η αρχιτέκτων Μαρία Βιδάλη γράφει: <em>«Οι κάτοικοι του νησιού με αρκετό κόπο, προσπάθησαν να καλλιεργήσουν το τοπίο αυτό και να διαχωρίσουν τον κατοικημένο χώρο από το φυσικό κόσμο. Τα κτίσματα και η ιδιωτική γη μέσα στο –κατά τ’ άλλα– άγονο τοπίο δημιουργούσαν ένα αίσθημα ταυτότητας και μια τοπογραφία που περιελάμβανε τον οικείο και τον μη οικείο τόπο σε ένα αρμονικό σύνολο. Οι κάτοικοι του χωριού, ως καλλιεργητές, ήταν υποχρεωμένοι να βρίσκονται σε συνεχή μετακίνηση μεταξύ χωριού και υπαίθρου για τις διάφορες  εργασίες τους. Η συνεχής αυτή μετακίνηση δημιουργούσε μια περιοχή δράσης του ανθρώπου στο τοπίο του νησιού. Τα μικρά λίθινα κτίσματα χρησιμοποιήθηκαν είτε ως κατοικίες είτε ως αποθηκευτικοί χώροι και στάβλοι».</em><br><br>

Μερικοί από αυτούς είναι φτιαγμένοι σε ιδιαίτερα μέρη με απίστευτη θέα. Πριν από πολλά χρόνια είπαμε να ξαγρυπνήσαμε στο δώμα ενός στάβλου ώστε, από όλο το χωριό, να είμαστε οι «πρώτοι» που θα βλέπαμε την ανατολή του ηλίου. Έτσι όπως είχαμε ξαπλώσει και παρατηρούσαμε για ώρες τ' αστέρια, μας πήρε ο ύπνος μέχρι το πρωί –πόσο αβίαστα νυστάζεις στο χωριό αυτό... Το πρωί μας ξύπνησαν τα ζώα και είπαμε να το προσπαθήσουμε άλλη μια φορά, στο μέλλον. Έτσι, σας δείχνουμε το εσωτερικό των οικημάτων αυτών και –υποσχόμαστε– του χρόνου, να σας δείξουμε τι μπορεί να δει κανείς όταν ξαπλώσει στο δώμα τους: τον ήλιο που περνάει από τις τρύπες των βράχων που «κρέμονται» από πάνω, την Αυγουστιάτικη πανσέληνο, τα αστέρια που πέφτουν και δεν προλαβαίνεις να κάνεις ευχή, την μεγάλη Άρκτο ή τον αστερισμό της Κασσιόπης αργά το βράδυ, τα βαριά σύννεφα που τρέχουν με ταχύτητα και ταξιδεύουν στα διπλανά νησιά της Δήλου και της Μυκόνου... <br> 

<tr><td><img src="dummy.gif" height="5" width="1"></td></tr>

<tr><td style="padding-top:8px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/v_eso_stavloi_001.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/v_eso_stavloi_002.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stvlNEOI_08.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/v_eso_stavloi_003.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/v_eso_stavloi_004.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/v_eso_stavloi_005.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/v_eso_stavloi_006.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/v_eso_stavloi_007.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/v_eso_stavloi_008.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/v_eso_stavloi_009.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stvlNEOI_01.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/stvlNEOI_02.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/v_eso_stavloi_010.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/v_eso_stavloi_011.jpg" border="0"></td></tr>
</table></td></tr>

<tr><td><p class="epilogos">
<b>Leopold Dustal,</b> 28.09.2011
</p></td></tr>

<tr><td style="padding-top:10px; padding-left:25px;"><img src="theme/greyline.jpg"></td></tr>


 <tr><td><p class="pagetitle">Οι βουϊδιές</p></td></tr>
 <tr><td><p class="prologos">Βρισκόμαστε σε μια εποχή που συχνά ακούμε για εναλλακτικές πηγές ενέργειας. Μία από αυτές ήταν –και στην Βωλάξ– 
 η "βουϊδιά" (βοϊδιά <βόιδι> βόδι), η (ξερή) κοπριά της αγελάδας... </p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Cow_dung.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">
Είναι γνωστό ότι οι στεγνές σβουνιές σε πολλά μέρη της Ελλάδας, όπου δεν υπάρχουν ξύλα, χρησιμοποιούνται ως καύσιμη ύλη. Ο Ηλίας Πετρόπουλος 
<font class="pagebodygreen">[Το Ταντούρι και το Μαγκάλι, Νεφέλη, 1994, σελ. 24 κ.ε.]</FONT> γράφει: <em>«Οι νέοι μας ίσως ν' αντιμετωπίζουν τη 
σβουνιά σαν βρομερή και περιφρονητέα καύσιμη ύλη. Πρόκειται για λάθος. Ως γνωστόν, στην κάφτρα του τσιγάρου αναπτύσσεται θερμοκρασία 
700-800 βαθμών Κελσίου. Άλλωστε, η κινέζικη κουζίνα βασίζεται στο μικρό θερμαντικό επίκεντρο –γι' αυτό η κινέζικη κατσαρόλα (σσ. γουόκ) 
έχει σχήμα κώνου. Με μια σβουνιά ο κινέζος έψηνε το φαγητό του μέσα σε 3-10 λεπτά της ώρας. Οι σβουνιές είχαν τόση θερμαντική δύναμη που 
τις χρησιμοποιούσαν ακόμη και οι σιδεράδες. Ο γλύπτης Φιλόλαος μου αφηγήθηκε πως κοκκίνιζαν με αναμμένες σβουνιές τα σιδερένια στεφάνια 
των τροχών.<br><br>

»Οι καμπίσιοι έλληνες μαγείρευαν και ζεσταινόντουσαν με σβουνιές. Κλασσικό παράδειγμα οι καραγκούνηδες της Θεσσαλίας. Στον ελώδη κάμπο της Θεσσαλίας (αλλά και του Ρουμλουκιού) τα πουρνάρια, τα τσαλιά και οι κληματόβεργες ήσαν μια πολυτέλεια. Τα κλαριά των πουρναριών τα είχανε για τον φούρνο. [...] Για να είναι οι σβουνιές χρησιμοποιήσιμες σαν καύσιμη ύλη έπρεπε να είναι εντελώς ξερές. Η επί τούτω μέθοδος ήτο 
 πανάρχαιη: χούφτωναν τιις σβουνιές από χάμω και τις σφενδόνιζαν στον τοίχο του σπιτιού, όπου έμεναν κολλημένες ώσπου να ξεραθούν απ' τον ήλιο. Μετά ξεκολλάγανε τις στεγνές σβουνιές και τις ντανιάζανε για τον χειμώνα».</em><br><br>
 
Στο χωριό για να τρυγίσουν τα μελίσσια κράταγαν αναμμένες τις βουϊδιές, τις κάπνιζαν. Ήταν ο πιο εύκολος τρόπος για να παράξουν καπνό. Ήδη από την Αρχαία Ρώμη, ο Δίδυμος, έγραψε για τις μέλισσες: <em>«Για να πλησιάσουμε στα μελίσσια χρησιμοποιούμε καπνό από σβουνιά ή από δεντρομολόχα. Κι εκείνος που θα τρύγησει πρέπει ν' αλείφεται με χυλό από δεντρομολόχα για να μην τον κεντούν οι μέλισσες. Ωφέλιμο 
δε είναι [...] και το άνθος του σχίνου»</em>. Στην "Ρωμιοσύνη", ο ποιητής λέει τη φράση <em>«...καπνίζουν τη σβουνιά»</em> για να δείξει τη στέρηση.  Οι κυψέλες στην Ρητίνη Πιερίας ονομάζονταν "κνάκια". Ήταν φτιαγμένες από "λυγιά" και τις επάλειφαν με κόπρανα αγελάδας και χώμα. Το  μείγμα αυτό έσφιγγε τόσο που ούτε σκουλήκια δεν μπορούσαν να μπουν μέσα. <font class="pagebodygreen">[Γυμνάσιο Ρητίνης, Παναγιώτης Αραπάκης, 2010]</FONT><br><br>

 <img src="http://volax.gr/uploads/jimel/old_site/images/zoo4_1993ab.jpg"><br><br>

Ακόμη, με τον καπνό της σβουνιάς έδιωχναν τα κουνούπια. Γι' αυτό οι καραγκούνηδες, για να σωθούν από την θανατηφόρο ελονοσία, κοιμόντουσαν πλάι σε αναμμένες σβουνιές. <font class="pagebodygreen">[Πετρόπουλος, ο.π. σ. 25]</font> Έχουμε αναφέρει στην σελίδα της καλαθοπλεκτικής, για το παλιό κοφίνι (αρχές του 1900 – φτιαγμένο από τον μπαρμπα-Μαθιό Φυρίγο ή "Ντουντό") που υπάρχει στο λαογραφικό μουσείο του χωριού και 
ήταν αλειμμένο με βουϊδιές. Γι' αυτά τα κοφίνια διαβάζουμε και στον Πετρόπουλο: <em>«Το στάρι και το αλεύρι τα αποθηκεύανε στο σπίτι μέσα σε κοτσέλες. Η κοτσέλα ήτο ένα μεγάλο κοφίνι, επιχρισμένο με σβουνιά. Ενδεχομένως, αυτό το πασάλειμα με σβουνιά να απομάκρυνε τα μαμούνια του σταριού και τα σκουλήκια του αλευριού»</em>.<br><br>

Στην Ήπειρο την βουϊδιά την λένε "βολιτιά" <font class="pagebodygreen">[Πετρόπουλος, ο.π. σ.25]</font> (σσ. Στην Αρχαία Ελλάδα "βολίτινον" ονόμαζαν τα κόπρανα του γαϊδάρου). Στο Κοίλι Ευβοίας η λέξη "βουλιθισμένα" σημαίνει σκεπασμένα με κόπρανα αγελάδων. 
<font class="pagebodygreen">[Κώστας Φρυγανιώτης]</font> Στο Κρίκελλο Ευρυτανίας χρησιμοποιούσαν άλλοτε τη ξηρή σβουνιά ως αιμοστατικό φάρμακο αλλά και για την επούλωση των πληγών και τραυμάτων. <font class="pagebodygreen">[Χαροκόπειο Πανεπιστήμιο, Μαρία Αντωνίου] </font>

</p></td></tr>

 <tr><td><p class="epilogos">
<b>Jimel,</b> 13.06.2011
</p></td></tr>

<tr><td style="padding-top:10px; padding-left:25px;"><img src="theme/greyline.jpg"></td></tr>

<tr><td><img src="dummy.gif" height="5" width="1"></td></tr>

 <tr><td><p class="pagetitle">Σημάδια των ζώων, κλήσεις, προτροπές</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/zoo_01.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">
Λόγω πιθανής ζωοκλοπής (συνήθως από κάποιο διπλανό χωριό) τα ζώα σημαδεύονταν. Το σημάδεμα γίνεται όταν τα κατσίκια και τ' αρνιά είναι ακόμα μικρά. Μ' αυτά τα σημάδια ξεχωρίζουν τα μπουλούκια και γνωρίζουν οι τσοπάνηδες τον ιδιοκτήτη των προβάτων. Το σημάδεμα γίνεται στα αυτιά, στο δεξί ή στο αριστερό. Αν, πάλι, είναι πολλά τα κοπάδια τότε γίνεται και στα δυο μαζί. Στην Τήνο, και ειδικά στο χωριό Βωλάξ, η συγχνώτηση του ανθρώπου με τα ζώα που εκτρέφει δεν αποτελούν κοπάδι αλλά κάποιες μονάδες αφού ο αριθμός των κατσικιών 
και των αρνιών ποτέ δεν ήταν πολύ μεγάλος ώστε να θεωρούνται «κοπάδια».<br><br>

Για την ιστορία, λανθασμένη αποδεικνύεται η εντύπωσή μας ότι η λεία της ζωοκλοπής είναι πάντοτε τα πρόβατα ή τα κατσίκια –μιλώντας, φυσικά, για όλη την επικράτεια της χώρας. Σε νομοσχέδιο που συζητήθηκε στη Βουλή των Ελλήνων <font class="pagebodygreen">[Ιούνιος 1911]</font>, 
διαβάζουμε: <em>«Εάν ο κλέψας βουν, ίππον, κάμηλον, βούβαλον, ημίονον, όνον, πρόβατον, αίγα ή χοίρον, πριν έτι εξετασθή παρά της Αρχής ή παρά του Δικαστηρίου, ενήργησεν άνευ βλάβης τρίτου τινός την απόδοσιν ή την πλήρη αποκατάστασιν του αφαιρεθέντος πράγματος, τιμωρείται με φυλάκισιν δεκαπέντε μέχρι τεσσαράκοντα ημερών».
</em><br><br>

 <img src="http://volax.gr/uploads/jimel/old_site/images/zoo3_1980sb.jpg"><br><br>

<strong>Άσαμα </strong>είναι τα ασημάδευτα ζώα (η λέξη χρησιμοποιείται στο Λασίθι της Κρήτης). «Σαμιά» είναι το σημάδεμα στο Λασίθι. Στην Δυτική Αχαΐα, σημάδεμα με κόψιμο του αυτιού στα γιδοπρόβατα λέγεται «πισοκούκι». Το σχίσιμο για το σημάδεμα στο αφτί λέγεται «σχιζαύτι» (Δυτική Αχαΐα). Η ηλεκτρονική ταυτότητα (μέσω μικροτσίπ) άρχισε από τα μέσα της δεκαετίας του '90.<br><br>

Σύμφωνα λοιπόν με τα σημάδια που έχουν τα πρόβατα στα αυτιά τους, διακρίνονται <font class="pagebodygreen">[Δημήτρης Λουκόπουλος, Ποιμενικά 
της Ρούμελης, 1930]</font> σε:<br><br>

<strong>Ασήμαδα </strong>Το σημάδι τους ήταν ότι... δεν είχαν καθόλου σημάδι. <br>
<strong>Κουτσάφτικα</strong> Όταν έκοβαν στα ζώα την άκρη του αυτιού. Αν ήταν κομμένο το δεξί είχαμε «κουτσάφτικα από το δεξί», αν το αριστερό «κουτσάφτικα από το αριστερό», αν και τα δυο «κουτσάφτικα κι από τα δύο». Αυτή η λογική ισχύει και για τα υπόλοιπα σημάδια.<br>
<strong>Κομποδάφτικα</strong> Όταν η διχάλα γινόταν στο πλάι και το αυτί έμοιαζε σαν "κομποθιασμένο".<br>
<strong>Μπροστοκλείδωτο</strong> Όταν έκοβαν το αυτί λίγο στο πλάι και κατά εμπρός.<br>
<strong>Ξοράφτικο</strong> Όταν ψαλίδιζαν λίγο το αυτί στο πλάι.<br>
<strong>Πισωκλείδωτο</strong> Αν έκοβαν λίγο το αυτί στο «ριζάφτι» (στην βάση του αυτιού).<br>
<strong>Σκαλάφτικο</strong> Όταν έκοβαν το αυτί στο πλάι και έφτιαχναν μια σκάλα.<br>
<strong>Σκιζάφτικο</strong> Αν γινόταν σχισματιά στο αυτί.<br>
<strong>Σταυράφτικο</strong> Όταν γίνονταν τρεις κοψιές στο αυτί.<br>
<strong>Τρυπάφτικο</strong> Όταν το τρυπούσαν το αυτί στη μέση.<br>
<strong>Φουρκάφτικα</strong> Όταν έκοβαν στην κορυφή στο αυτί ψαλιδιά από δω, ψαλιδιά από κει και γινόταν κάτι σαν διχάλα, φούρκα.<br><br>

Στην ευρύτερη περιοχή της Στενής Τήνου τα χαράγματα στο αυτί, με τους συνδυασμούς και τις παραλλαγές τους, έχουν τα εξής ονόματα: κλους, κόκκα, κοσόλιβο, κόμμα, λιβόκομμα, ορθόσχισμα, τρύπα κ.α. <font class="pagebodygreen">[Απόστολος Μωραΐτης, Δήμος Σωσθενίου Δήμου, 
1994]</font><br><br>

Και ενώ το κράτος απαγορεύει, διώκει και τιμωρεί τη ζωοκλοπή, αυτή συνεχίζει να υπάρχει ως φαινόμενο "ιδεολογίας", τρόπου ζωής και ένδειξης δύναμης και παληκαριάς. <font class="pagebodygreen">[βλ. Ολύμπιος Δαφέρμος, Κοινωνική μάστιγα και "καπετανιλίκι", περ. Αντί, τ. 267, 3.08.1984]</font> Το μεγαλύτερο όμως πρόβλημα εμφανίζεται σε φαινόμενα αυτοδικίας εις βάρος των ζώων. Εξάλλου, μέχρι πρόσφατα, 
κάτοικος του χωριού ζήτησε να απομακρυνθούν τα ξένα κατσίκια από το χωράφι του και μας ανέφερε προπηλακισμό από τον ιδιοκτήτη των 
ζώων...<br><br>
<img src="http://volax.gr/uploads/jimel/old_site/images/zoo_02.jpg" border="0"><br><br>

<strong>Ζωϊκά προστάγματα</strong><br>

Λένε ότι η φωνή των κατοίκων της Βωλάξ είναι πολύ δυνατή, και τα ζώα ανταποκρίνονται αμέσως! Ο Κώστας Καιροφύλας γράφει το 1930: <em>«Η φωνή των (σσ. Τηνιακών) είναι ζωηρά και δυνατή. Δύο κάτοικοι δύνανται ευκόλως να ομιλούν και να συνενοούνται εξ αποστάσεως ημισείας λεύγης. Ο συγγραφεύς παρετήρησεν ότι δεν έχουν την αυτήν φωνήν όλοι οι κάτοικοι, αλλ' οι μεν κατοικούντες εις τα ορεινά μέρη έχουν τραχείαν και δυνατήν φωνήν. Η διάκρισις αύτη είναι καταφανεστέρα μεταξύ των κατοίκων του χωρίου Αγάπη, ευρισκομένου μεταξύ δύο βουνών και του χωρίου Κουτικάδου, ευρισκομένου επί κλιτύος».</em> <font class="pagebodygreen">[Καιροφύλας, σ.195-197]</font><br><br>

Είναι γνωστή η ατάκα του Θανάση Βέγγου, ντυμένος γεροβοσκός: <em>«Α'τα πρ'άτα σαλάγα τα!»</em> Συχνά ακούμε την προστακτική: «σαλάχατα» (το σωστό είναι σαλάγα τα, εκ του ρήματος σαλαγ-έω/ώ = αναδίνω βοή, οδηγώ βοσκήματα με φωνές). Στο λήμμα «σαλαγώ», μεταγενέστερο ρήμα της ελληνικής, βρίσκουμε: < σαλαγή = ανησυχία, πάταγος, θόρυβος < σάλος = <em>η εν τη θαλάσση επικρατούσα ενίοτε αναταραχή</em>, ο 
κλυδωνισμός του σκάφους, το «σκαμπανέβασμα». Σημαίνει: ηχώ, θορυβώ, κάνω κρότο, βουίζω (ο Ησύχιος εξηγεί: σαλαγεί = ταράσσει). Το σαλαγώ της νέας ελληνικής έχει παραπλήσια σημασία (= οδηγώ το κοπάδι με φωνές).<br><br>

Ο Μωραΐτης κάνει μια πρώτη προσπάθεια καταγραφής ζωϊκών κλήσεων, προτροπών, παροτρύνσεων κ.λπ. που υπάρχουν στην Τήνο:<br><br>

<strong>κατσίκια </strong><br>
αίικ, αίικ (μάζεμα ζώων όταν αυτά είναι σκορπισμένα για σύκα και πρασινάδες)<br>
(μ)πρρρρ<br><br>

<strong>βοειδή</strong><br>
αλλαξομιστέ ή αλεξιμαστέ (αντιστροφή πορείας κατά τη σπορά)<br>
αράπ<br>
λαξ<br>
ος<br><br>

<strong>μουλάρια </strong><br>
ντε (από το άντε, πάμε) ή ντέιιιιι<br><br>

Τα μουλάρια είχαν την φήμη του κακού και δύστροπου χαρακτήρα. Από την άλλη τα μουλάρια ήταν πιο δυνατά από τα άλογα και πιο ανθεκτικά. 
Είχαν μεγάλη αντοχή σε συνεχή εργασία. Μπορούσαν να κουβαλήσουν φορτία μέχρι και 150 κιλά για 30-40 χιλιόμετρα. Σπάνια ένα 
μουλάρι προσβάλλεται από ασθένειες από τις οποίες προσβάλλεται εύκολα το άλογο, όπως οι κωλικοί, οι παθήσεις των άκρων, μολύνσεις 
κλπ. Αντέχουν καλύτερα σε ακραίες καιρικές συνθήκες όπως το τσουχτερό κρύο το χειμώνα και η αφόρητη ζέστη το καλοκαίρι. Είναι 
λιτοδίαιτα, με τρομερή ενέργεια και γρήγορο χρόνο ανάρρωσης. Διακρίνονται, επίσης, για την ικανότητα τους να κινούνται με ασφάλεια 
σε δύσβατες περιοχές. Εκεί που το άλογο κυριολεκτικά τα χάνει το μουλάρι παραμένει ατρόμητο, λόγω του ψύχραιμου χαρακτήρα του. 
Το μουλάρι έχει την ικανότητα του προσανατολισμού και της μνήμης, ώστε πάντα να βρίσκει το σωστό δρόμο με αξιοθαύμαστη ακρίβεια. 
<font class="pagebodygreen">[Αποστόλος Μ. Ζαφράκας, Ο Ίππος και η εκτροφή του]</font><br><br>

 <img src="http://volax.gr/uploads/jimel/old_site/images/gaidouri70s.jpg"><br><br>

<strong>γαϊδούρια</strong>
χιου<br>
επάνω χιου/ντε (ανήφορος)<br>
κάτω χιου/ντε (κατήφορος)<br>
μέσα χιου/ντε (δεξιότερα)<br>
έξω χιου/ντε (αριστερότερα)<br><br>

 <img src="http://volax.gr/uploads/jimel/old_site/images/zoo1_1970sb.jpg"><br><br>

<strong>Μικρό γλωσσάρι:</strong><br>
Γίννος: Γαϊδουρομούλαρο. Το μουλάρι προέρχεται από την διασταύρωση των δύο ειδών ίππος (άλογο) και όνος (γαϊδούρι). Το μουλάρι 
(Ημίονος) είναι η διασταύρωση επιβήτορα όνου με φοράδα ενώ η διασταύρωση επιβήτορα ίππου με ονοφοράδα ονομάζεται κοινώς 
γαϊδουρομούλαρο (Γίννος).<br>
Παλιβή (η) = Λευκή κατσίκα με μαύρα πόδια και πρόσωπο<br>
Ζουλάπι (το) = Αγρίμι<br>
Μιλιόρα (η) = Η προβατίνα η πρωτόγεννη<br>
Λαγιαρνί (το) = Αρνί με μαύρο τρίχωμα (Ήπειρος). Είναι γνωστό το δημοτικό: <br><br>

<em>Τὸ λαγιαρνί<br>
Ἔβγα Γκόλφω μ᾿ στὸ βουνό, <br>
ἔχω δυὸ λόγια νὰ σοῦ πῶ, <br>
νὰ τὰ πεῖς τ᾿ ἀφέντη σου, <br>
νὰ τοῦ κάψεις τὴν καρδιά. <br>
Βγῆκαν κλέφτες στὸ βουνὸ <br>
γιὰ νὰ κλέψουν ἄλογα <br>
κι ἄλογα δὲν ηὕρανε <br>
προβατάκια πήρανε.<br>
Ἄχ! Ἄχ! πήρανε τὸ λαγιαρνὶ <br>
ποὖχε τὸ χρυσὸ μαλλί, <br>
τὸ ἀσημένιο κέρατο <br>
καὶ τὸ χρυσὸ κουδούνι.<br>
Προβατάκι μ᾿ <br>
κατσικάκι μ᾿ <br>
λαγιαρνάκι μ᾿ ἄχ!<br>
Τὸ πήρανε καὶ πᾶν <br>
ἄιντε μαννούλα μ᾿ πᾶν <br>
καὶ πίσω δὲν κοιτᾶν.
</em>
 
</p></td></tr>

<tr><td><p class="epilogos">
<b>Jimel,</b> 18.03.2011<br>	<br>
<b>Πηγή πληροφοριών υπήρξε:</b><br>
agrogi.eu, stephanion.gr<br>
</p></td></tr>

<tr><td style="padding-top:10px; padding-left:25px;"><img src="theme/greyline.jpg"></td></tr>

<tr><td><img src="dummy.gif" height="5" width="1"></td></tr>

 
 
 
 <tr><td><p class="pagetitle">Κτηνοτροφία</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/zoo_2009b.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">
Στα ξερά, ως επί το πλείστον, κυκλαδονήσια ήταν φυσικό να αναπτυχθεί η κτηνοτροφία και –κατ' επέκταση– η τυροκομία. 
<font class="pagebodygreen">[«Σήμερα, στην Τήνο, ο ντόπιος γεωργικός συνεταιρισμός παράγει διάφορα τυριά, από τα οποία ξεχωρίζει 
η κοπανιστή, ένα πικάντικο αλοιφώδες ΠΟΠ τυρί και το παραδοσιακό τυράκι της Τήνου», Γαστρονόμος 30.04.2010]</font>. Η κτηνοτροφία είναι 
μία από τις πιο παλιές δραστηριότητες του ανθρώπου (Τουλάχιστον από την νεολιθική εποχή). Ο άνθρωπος, στην προσπάθειά του να εξασφαλίσει 
την απαραίτητη ποσότητα τροφής, ανακάλυψε ότι ήταν δυνατό μερικά ζώα να μην τα σκοτώνει, αλλά να τα πιάνει ζωντανά –ιδιαίτερα την εποχή 
που ήταν πολλά– και να τα κρατά κάπου περιορισμένα, να τα τρέφει και όταν είχε ανάγκη να τα σκοτώνει. Μέχρι και τη δεκαετία του ΄70, 
σχεδόν όλοι οι κάτοικοι του χωριού, εκτός από την καλαθοπλεκτική, ασχολήθηκαν με τις αγροτικές καλλιέργειες και την κτηνοτροφία.<br><br>

Στην αρχή της η κτηνοτροφία απόβλεπε στο να εξασφαλίσει βασικά κρέας για την οικογένεια. Το γάλα δεν το χρησιμοποιούσαν, αλλά ούτε και 
το θεωρούσαν προϊόν. Κτηνοτροφικά προϊόντα θεωρούσαν ακόμη το μαλλί και, κυρίως, τα δέρματα, από τα οποία κατασκεύαζαν ρούχα και διάφορα 
άλλα αντικείμενα.<br><br>
Η αύξηση της παραγωγικότητας και της αποδοτικότητας των ζώων, λογικά δεν πρέπει να άλλαξε από τα πρώτα χρόνια της ίδρυσης του χωριού μέχρι
 και το τέλος του Β' Παγκοσμίου Πολέμου. Κι αυτό, γιατί δεν υπήρξε σωστός συνδυασμός της κληρονομικής δομής των ζώων ή αλλαγή των συνθηκών 
 του περιβάλλοντος, ενώ, το σχετικά άγονο τοπίο και η περιορισμένη οικονομική δυνατότητα των κτηνοτρόφων περιόριζε με την σειρά της 
 τον όγκο και την ποιότητα τροφής των ζωντανών. <br><br>
 
 <img src="http://volax.gr/uploads/jimel/old_site/images/zoo31980.jpg"><br><br>
<strong>Το πέδικλο</strong><br><br>
 
Το βραχώδες τοπίο της Βωλάξ δυσκόλευε τις καλλιέργειες, κάτι που έκανε σχεδόν επιτακτική την ανάγκη για περιορισμένη κτηνοτροφία. 
Επειδή οι αγελάδες κόστιζαν αρκετά, οι περισσότεροι Βωλακίτες είχαν μικρά κατσικάκια, ερίφια που λένε και οι Γραφές. Αυτό που δεν 
λένε, βέβαια, είναι η δυσκολία να τα «μαντρώσεις» σε ένα τόσο μικρό χώρο. Αν τα άφηναν ελεύθερα ήταν δύσκολο να τα μαζέψουν ενώ, 
υπήρχε και το ενδεχόμενο να μην μπορούν να τα πιάσουν ποτέ! Από την άλλη, ψάχνοντας τα «ρίφια» για καλύτερη τροφή, μπορεί να 
βρισκόντουσαν σε χωράφι κάποιου άλλου. Η λύση που βρήκαν είναι η εξής:<br><br>
 
Έκοβαν δεμάτια βούρλα από τις ρεματιές, τα άφηναν στο νερό να μαλακώσουν και μετά τα κοπανούσαν με ένα βαρύ στρογγυλό ξύλο 
(ο «κόπανος»), ώστε, να ξεχωρίσουν οι ίνες μεταξύ τους. Έπλεκαν έτσι ένα σχοινάκι από βούρλα, πάχους ενός εκατοστού και μήκους 
πενήντα ως εξήντα εκατοστά. Αυτό το σκοινάκι είναι το λεγόμενο «πέδικλο».<br><br>
 
Κατόπιν, έδεναν τις δύο άκρες του <em>πέδικλου </em>στα δύο πόδια του ζώου, από την ίδια πλευρά. Αφού, τα ζώα χρησιμοποιούν τα διαγώνια 
αντίθετα πόδια για να βηματίσουν, με το πέδικλο περπατούσαν με δυσκολία και αργά. Μάλιστα, σε κάποια ζώα πιο ζωηρά, που κατάφερναν 
να τρέχουν ακόμα και <em>πεδικλωμένα</em>, έδεναν και δεύτερο πέδικλο και στην άλλη πλευρά του ζώου έτσι ώστε και τα τέσσερα πόδια να είναι πιασμένα.
 
Αυτό είναι το <em>πέδικλο</em>, το <em>πέθικλο</em> ή το <em>πέθκλο </em>(Αλλού και ως πούδουκλος ή ποδοπέδη= χειροπέδες των ποδιών). Ένα τέλειο δείγμα 
πώς ο άνθρωπος του χωριού με απλά μέσα λύνει ένα πρόβλημά του, χωρίς τεχνολογία και χωρίς να επιβαρύνει την φύση. Αλλά αυτό 
είναι αντικείμενο μιας άλλης κουβέντας...
 

</p></td></tr>


<tr><td><p class="epilogos">
<b>Δημήτρης (volax.gr) Βίδος, </b> 20.07.2010<br>	<br>
<b>Πηγή πληροφοριών υπήρξε:</b><br>
el.wikipedia.org<br>

</p></td></tr>

<tr><td style="padding-top:10px; padding-left:25px;"><img src="theme/greyline.jpg"></td></tr>

<tr><td><img src="dummy.gif" height="5" width="1"></td></tr>

<tr><td><p class="pagetitle">Όταν τα βράχια γίνονται στάβλοι</p></td></tr>
<tr><td><p class="prologos">Όποιος έχει βρεθεί στην Καππαδοκία θα έχει εντυπωσιαστεί με τους εξωπραγματικούς γεωλογικούς σχηματισμούς, αυτό το απέραντο οροπέδιο γεμάτο φαράγγια, τρύπες και αβυσσαλέα χάσματα, σπαρμένο με κούφιους παράξενους βράχους όπου μέσα τους βρίσκονται κρυμμένα σπίτια, βραχοκλησιές και ολόκληροι ναοί.</p></td></tr>

<tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;">
<img src="http://volax.gr/uploads/jimel/old_site/images/StavVrax000.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>

<tr><td><p class="pagebody">Στην μικρότερη και πιο φτωχή γη της Βωλάξ, στον δύσκολο αυτόν τόπο, αν περπατήσετε μέσα στα χωράφια και ψάξετε τους βραχώδεις σχηματισμούς, θα παρατηρήσετε ότι σε πολλά σημεία από αυτά έχουν δημιουργηθεί λαγούμια, τρύπες και κουφάλες, με αποτέλεσμα να χρησιμοποιούνται ως υποτυπώδεις φυσικοί στάβλοι.<br><br> 

Σε κάποια από αυτά τα πέτρινα βόλια το ανθρώπινο χέρι έχει βοηθήσει ώστε οι απροσδόκητοι αυτοί χώροι να μην δείχνουν τόσο πρόχειροι. Ένας πραγματικός παράδεισος για γεωλόγους και κυνηγημένους· για μας όταν μικροί παίζαμε κρυφτό... Αξίζει να τους ψάξετε και να τους ανακαλύψετε όταν περάσετε από τα μέρη μας. Για όσους, πάλι, ο χρόνος του ταξιδιού είναι περιορισμένος, έχουμε φωτογραφήσει μερικούς από αυτούς. 

</p></td></tr>

<tr><td><img src="dummy.gif" height="5" width="1"></td></tr>

<tr><td style="padding-top:8px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/StavVrax001.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/StavVrax002.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/StavVrax003.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/StavVrax004.jpg" border="0"></td></tr>
</table></td></tr><br><br>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/StavVrax005.jpg" border="0"></td></tr>
</table></td></tr><br><br>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/StavVrax007.jpg" border="0"></td></tr>
</table></td></tr><br><br>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/StavVrax006.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/StavVrax017.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/StavVrax008.jpg" border="0"></td></tr>
</table></td></tr>

<tr><td style="padding-top:100px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;"><img src="http://volax.gr/uploads/jimel/old_site/images/StavVrax009.jpg" border="0"></td></tr>
</table></td></tr>

<tr><td><p class="epilogos">
<b>Οι Φίλοι της Βωλάξ,</b> 22.11.2011
</p></td></tr>

<tr><td style="padding-top:10px; padding-left:25px;"><img src="theme/greyline.jpg"></td></tr>
 
 
 <tr><td><p class="pagetitle">Το μπαστούνι</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/ravdi.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">
Ο παππούς, αλλά και οι χωρικοί τα παλιά χρόνια χρησιμοποιούσαν ένα ραβδί ―"μπαστούν(ι)" το έλεγαν― και το έπαιρναν όταν πήγαιναν στα χωράφια. 
Ο ξάδερφός μου θυμάται ότι <em>«ο παππούς είχε δυό–τρία, μακριά και ελαφρά, αλλά πολύ γερά»</em> μπαστούνια, που στο επάνω μέρος τους άφηναν 
να εξέχει (μέχρι τέσσερα εκατοστά) ένα μικρό κλαδάκι για να διευκολύνουν το κράτημα με τον αντίχειρα.<br>
Δηλαδή, ένα ραβδί που στο πάνω μέρος του γινόταν κάπως σαν το γράμμα "Υ".<br><br>

Αυτό το μπαστούνι ―θα λέγαμε, ένα είδος ελαφριάς μαγκούρας― ήταν φτιαγμένη από ξύλο αγρελιάς (τα ελαιόδενδρα στην Tήνο τα ονομάζουν "αγρέλια") 
και το έφτιαχναν με τον ίδιο τρόπο που έφτιαχναν τις ζεύλες του ζυγού• και αυτές από αγρελιά ή κουτσουπιά. Tις πύρωναν στη φωτιά και όταν 
σηκώνονταν η φλούδα τους κι έβγαζαν υγρό από το κόψιμο τους, τότε τις τέντωναν για να γίνουν ίσιες και τις άφηναν μερικές ημέρες για να 
ξεραθούν καλά. Αυτό το έλεγαν "ψήσιμο" και τα έκανε να είναι σταθερά χωρίς να σκεβρώνουν τον χειμώνα και εύκαμπτα χωρίς να σπάνε.<br><br>

Άλλες φορές πάλι, η επεξεργασία τους είχε μεγαλύτερη «ιεροτελεστία». Τις φύλαγαν έξι μήνες ώστε να ξεραθούν (τα παιδιά εκείνων των δεκαετιών, 
θα θυμούνται, ίσως, ότι το καλοκαίρι που παίζαμε κρυφτό, βρίσκαμε μπαστούνια στα δώματα κάποιων σπιτιών• στο χείλος του δώματος ή κοντά στο 
τελευταίο σκαλί της σκάλας) και μετά τις έβαζαν στον ατμό ώστε να ψηθούν και να φύγει το «λάδι» τους. Το χρώμα τους ήταν σκούρο μελιτζανί ή 
σκούρο λαδί –ανάλογα την επεξεργασία– και ήταν πραγματικά πολύ όμορφες. Όποιο μπαστούνι είχε μάλιστα λίγους χόνδρους έδειχνε σαν να είχε βγει 
από κάποιο μηχάνημα και όχι από ανθρώπου χέρια. Το τελικό ύψος του μπαστουνιού δεν ξεπερνούσε τα 90 εκατοστά ("ποντ") και η διάμετρός τους 
ήταν περίπου 2 εκ.<br><br>

Εμάς, μας τα έδιναν οι γονείς μας («πάρτε παιδιά και ένα μπαστούνι από τον παππού για να προσέχετε τα φίδια. Θα το βάζετε πρώτα μπροστά να 
σιγουρευτείτε ότι δεν υπάρχουν και μετά θα προχωράτε») με αποτέλεσμα να δυσανασχετεί ο παππούς («θα το φέρετε πίσω, όμως, μην το χάσετε...»). 
Από τα παιχνίδια και τα τρεξίματα τις περισσότερες φορές το ξεχνούσαμε. Μας έμοιαζαν και λίγο ψηλά (ήμασταν μικρά παιδιά, όπως είπαμε) και 
σε κούραζαν σταδιακά, αφού το χέρι που κρατούσε το μπαστούνι ήταν πιο ψηλά από τον ώμο. Εγώ, πρέπει σίγουρα να είχα (ξε)χάσει 4-5 μαγκούρες. 
Την επόμενη ημέρα ο παππούς έλεγε απευθυνόμενος, δήθεν, στην γυναίκα του: «εδώ είχα ένα μπαστούνι, ποιός μου το πήρε Μαρία;», και 
ξεγλυστρούσαμε από κοντά του για να μην έρθει η σειρά μας στην  ερώτηση... Κάποτε, ο παππούς δεν άντεξε και μου είπε στον πληθυντικό, για 
να μετριάσει τα νεύρα του: «θα σας φτιάξω άλλα με σταβαριά ή καλάμι και αυτά δεν θα τα ξαναπάρετε!»<br><br>

Σήμερα έχουν μείνει ελάχιστοι ηλικιωμένοι, από την παλιά γενιά, και κανείς δεν χρησιμοποιεί τέτοιο ραβδί. Εξάλλου, αυτά ήταν φτιαγμένα κυρίως 
για να οδηγούν τα γαϊδούρια με μικρά χτυπήματα από τον αναβάτη. Μόνο ο Μάρκος περπατάει με ένα χοντρό καλάμι (χοντρό για να μην σπάσει και 
να διευκολύνει το κράτημα, αφού δεν υπάρχει αυτό το κλαδάκι που ξεκούραζε τον καρπό του χεριού) που τον βοηθά στο περπάτημα, τώρα στα 
γεράματα. Δυστυχώς, όμως, ούτε στο λαογραφικό μουσείο μπορεί κανείς να δει αυτά τα μπαστούνια.<br><br>

Στο χωριό, το μπόλιασμα της ελιάς γινόταν στις ρίζες του φυτού. Οι ρίζες του φυτού μπορεί να είχαν απόσταση από το βασικό δέντρο και 
–μερικές φορές– να έβγαιναν έξω από το έδαφος. Από τον Απρίλιο –συνήθως– μέχρι το προχωρημένο φθινόπωρο γινόταν ο εμβολιασμός (μπόλιασμα 
ή κέντρωμα, όπως λένε κάποιοι κάτοικοι) ώστε μια άγρια ελιά να γίνει καρποφόρα ή με μία ρίζα να προκύψουν δύο δέντρα! Με αυτά τα νεαρά 
κλαδιά από τα νέα μπολιασμένα αγρέλια –τα γέρικα τα έλεγαν και "κοσάγρελα" (αν και δεν είμαι τόσο σίγουρος για την διαφορά 
αγρέλι/κοσάγρελο)– έφτιαχναν τα μπαστούνια. Έκοβαν όσα νέα κλαδιά έβγαιναν από το κεντρικό κλωνάρι, αφήνοντας να εξέχει ένα μικρό 
κλαράκι επάνω. <br><br>

Από τα γέρικα αγρέλια έφτιαχναν και την "φ'κέντρα" (βουκέντρα) που ήταν πολύ πιο μακρύ ραβδί (έφτανε και το 1,50 μ.) και λίγο λεπτότερο 
από το μπαστούνι. Όταν έκαναν ζευγάρι, ο ζευγολάτης κράδαινε τη φκέντρα για να καθοδηγεί και να εξαναγκάσει τα ζώα του να πηγαίνουν λίγο 
πιο γρήγορα και, κυρίως, όταν έφταναν στο τέλος του χωραφιού και έδειχναν απρόθυμα να γυρίσουν αντίθετα και να συνεχίσουν την εργασία τους. 
Μεμονωμένα, αν οι κάτοικοι δεν είχαν ξύλο αγρελιάς για τη φκέντρα χρησιμοποιούσαν σταβαριά.
 

</td></tr>

<tr><td style="padding-top:10px; padding-left:25px;"><img src="theme/greyline.jpg"></td></tr>
<tr><td><img src="dummy.gif" height="5" width="1"></td></tr>
<tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><a href="javascript: openWindow('images/bastounia_01b.jpg',710,500)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/bastounia_01.jpg" border="0"></a></td><td style="padding-right:8px;"><a href="javascript: openWindow('images/bastounia_02b.jpg',710,500)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/bastounia_02.jpg" border="0"></a></td><td  style="padding-right:8px;"><a href="javascript: openWindow('images/bastounia_03b.jpg',500,710)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/bastounia_03.jpg" border="0"></a></td><td><a href="javascript: openWindow('images/bastounia_04b.jpg',500,710)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/bastounia_04.jpg" border="0"></a></td></tr></table></td></tr>
<tr><td><img src="dummy.gif" height="5" width="1"></td></tr>


<tr><td style="padding-top:10px; padding-left:25px;"><img src="theme/greyline.jpg"></td></tr>


<tr><td><p class="epilogos">
<b>Jimel,</b> 10.06.2011	
</p></td></tr>


<tr><td><br></td></tr>

</table>
</td>

		<table cellpadding="0" cellspacing="0" align="center" width="868">
			<tr>
				<td height="40" bgcolor="000000" align="left">
					<p class="bodydata2">Copyright © Leopold Dustal, 2010 - Saved for preservation</p>
				</td>
			</tr>
		</table>
	</body>
</html>

