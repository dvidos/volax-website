<html>
<head>
	<meta http-equiv="Content-Language" content="en-us">
	<meta http-equiv="Content-Type" content="text/html; charset=UTF-8">
	<meta name="keywords" content="Βωλάξ">
	<title>Βωλάξ</title>
	<link rel="stylesheet" href="theme/appearance.css">
	<LINK REL="SHORTCUT ICON" HREF="theme/volax.ico">
	<script type="text/javascript" language="JavaScript1.2" src="stm31.js"></script>
	<script type="text/javascript" language="JavaScript1.2" src="jquery.js"></script>
</head>

<body bgcolor="#8fb7d0" topmargin=0 background="theme/bg2.jpg" style="background-repeat:repeat-x;">
	<table cellpadding="0" cellspacing="0" align="center">
		<tr>
			<td>
				<table cellpadding="0" cellspacing="0">
					<tr>
						<td style="padding-right:20px;" >
							<img src="theme/logo.jpg"></td><td style="padding-right:80px; background-repeat:no-repeat;" background="theme/green.jpg" valign="top" class="titlewhite2"><a class="titleblack10" href="ligalogia.asp">www.volax-tinos.gr</a><br><a class="titlewhite2" href="ligalogia.asp">Ποιοι είμαστε</a>
						</td>
						<td style="padding-right:20px;">
							<a href="ContactForm.asp"><img src="theme/talk.jpg" border="0"></a>
						</td>
						<td style="padding-right:10px;">
							<a href="vour.asp"><img src="theme/wd01.jpg" border="0"></a>
						</td>

					</tr>
				</table>
			</td>
		</tr>
		<tr>
			<td id="tdMenu">
				<!-- menu was here -->
			</td>
		</tr>
	</table>



<SCRIPT LANGUAGE="JavaScript">
function openWindow(URL,x,y) {
  x=x+15;
  y=y+25;
  if (x<screen.availWidth) {
    var nLeft,nTop
    nLeft=(screen.availWidth-x)/2
    nTop=(screen.availHeight-y)/2    
    newWindow = window.open(URL, "myNewWindow", "toolbar=0, location=0, directories=0,"+
    "status=0, menubar=0, scrollbars=1, resizable=0, width="+x+", height="+y+", left="+nLeft+", top="+nTop);
  } else {
    newWindow = window.open(URL, "myNewWindow", "toolbar=0, location=0, directories=0,"+
    "status=0, menubar=0, scrollbars=1, resizable=1, width="+(screen.availWidth-30)+", height="+y+", left=15, top=100")
  }
  //newWindow.document.title="PocketBiz Demo"
}

</SCRIPT>


<table cellpadding="0" cellspacing="0" align="center" width="868" height="38"><tr><td></td></tr></table>

<table cellpadding="0" cellspacing="0" align="center" width="868">
  
<td valign="top" bgcolor="white">
  <table cellpadding="0" cellspacing="0">
     <tr><td width="193" height="39" bgcolor="b5e1e5"><p class="titleblack">Τα πάντα για το χωριό!</p></td></tr>
     <tr><td bgcolor="bfbdbd" background="theme/wd_02.jpg" style="background-repeat:no-repeat;"><p class="body">
     <a class="body" href="press.html">εφημερίδες \ περιοδικά</a><br>
     <a class="body" href="biblia.html">βιβλία</a><br>
     <a class="body" href="tv.html">τηλεόραση \ internet</a><br><br>
     </p></td></tr>
     <tr><td width="193" height="39" bgcolor="41637e"><p class="titlewhite" ><a class="titlewhitelink" href="eikastika.html">Ζωγραφική</a></p></td></tr>
     <tr><td width="193" height="39" bgcolor="41637e"><p class="titlewhite" ><a class="titlewhitelink" href="eikastika2.html">Φωτογραφία</a></p></td></tr>
     <tr><td width="193" height="39" bgcolor="e6d7a4"><p class="titleblack">Forget me not!</p></td></tr>
     <tr><td bgcolor="b5e1e5" height="36"><p class="body"><a class="linkfoto" href="totektora.html">αναμνήσεις - σχόλια<br></a></p></td></tr>
     <tr><td width="193" height="39" bgcolor="e6d7a4"><p class="titleblack">Σύνδεσμοι</p></td></tr>
     <tr><td bgcolor="b5e1e5" height="36"><p class="body"><a class="linkfoto" href="links.html">σερφάρισμα στο... νησί</a>
     </p></td></tr>
     <tr><td bgcolor="7f95a8" align="center" height="209" valign="middle"><img src="theme/rock.jpg"></td></tr>
 </table>
</td>
   

<td valign="top" bgcolor="white" align="left">
 <table cellpadding="0" cellspacing="0" align="center" width="675">


 <tr><td><p class="pagetitle">Η ιστορία του χωριού Βωλάξ</p></td></tr>
 <tr><td><p class="prologos">Για να μιλήσει κανείς για την ιστορία ενός χωριού δεν φτάνει μόνο να βάλει κάποια στοιχεία τα οποία έχουν  δημοσιευτεί ή κάποια άλλα τα οποία βρίσκονται ακόμη σε χειρόγραφα και που περιμένουν κάποια στιγμή να εκδοθούν. Πρέπει να κάνει πολύ 
 μεγαλύτερες και περισσότερες έρευνες, να ανατρέξει στους κατοίκους του χωριού και να συγκεντρώσει όλες τις δυνατές πληροφορίες ώστε  να καταφέρει να παρακολουθήσει την ιστορική πορεία ενός οικισμού.</p></td></tr>

 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><a href="javascript: openWindow('images/OldVolaxb.jpg.jpg',710,457)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/OldVolax.jpg" border="0"></a></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>

<tr><td><p class="pagebody"> Δυστυχώς, τα στοιχεία που γνωρίζουμε για τα χωριά της Τήνου είναι ελάχιστα σε σχέση με τα χρόνια ύπαρξης των χωριών αυτών, με συνέπεια, να μην γνωρίζουμε πότε ακριβώς κτίστηκε η Βωλάξ. Εξάλλου, στο βιβλίο Ανεξερεύνητη Τήνος αναφέρει ότι:<em> «το πότε κτίστηκε είναι αδύνατον να προσδιοριστεί, ωστόσο πρέπει να είναι από τα παλαιότερα του νησιού»</em>. <font class="pagebodygreen">[Βάλυ Βαϊμάκη, σελ. 
182]</font><br><br>

Γνωρίζουμε, εξάλλου, ότι τα χωριά που έχουν κατάληξη σε -άδος ήταν φέουδα από την εποχή των Γκίζηδων (1207-1390) [1], σε αντίθεση με τα υπόλοιπα που προϋπήρχαν χρονικά. Το διπλανό χωριό <em>Σκαλάδος</em>, από το όνομα της οικογένειας Cicala, κτίσθηκε μετά το 1200 και συνέδεσε τα <em>Πάνω </em>με τα <em>Κάτω Μέρη</em> με τα ήδη υπάρχοντα χωριά. Ένα από αυτά είναι και η <em>Βωλάξ</em>, με την ιστορία της να χάνεται στα βάθη των αιώνων. Το χωριό πιθανότατα να είναι μεταβυζαντινό, σίγουρα υπήρξε τον μεσαίωνα ενώ, δεν αποκλείεται η περιοχή να κατοικήθηκε πάνω από 2.000 χρόνια προ Χριστού, αφού μέσα στα βράχια, στην περιοχή <em>Αποκωλιασμένη</em>, βρέθηκαν τρία-τέσσερα κομμάτια οψι(δι)ανού αυτής της περιόδου.<br><br>

Παρ' όλα αυτά, η πρώτη επίσημη καταγραφή του χωριού <em>Βωλάξ </em>(με το όνομα <em>Vulacus</em>) <a href="onoma.asp" class="bluelink">[Για την ιστορία του ονόματος του χωριού, δες εδώ]</a>, προέρχεται από έκθεση αξιωματούχου της Βενετικής Δημοκρατίας, στα επίσημα κρατικά έγγραφα της βενετικής διοίκησης του 1618 <font class="pagebodygreen">[ASVe, Duca Di Candia, Busta 92]</font> που βρίσκονται στην Ιταλία. Στο έγγραφο αυτό έχουμε την πληροφορία πως στις 8.10.1618 πρωτόγερος των τριών χωριών (Cumaro, Volacus, Cicaladho) γίνεται ο Nicola Cicala του ποτέ Januli. Από τους τρεις επίσημους κρατικούς καταλόγους των οικισμών της Τήνου που γνωρίζουμε <font class="pagebodygreen">[Πρακτικά Επιστ. Συνάντησης 25-27.08.1998, ΕΤΜ]</font> τον τίτλο του Πρωτόγερου των τριών χωριών, κατά το 1621, παίρνει ο Janni Crassa του ποτέ Michellin.<br><br>

Tο 1620, διαβάζουμε –σε απόδοση Κουτελάκη– ότι <em>«ο Ανδρέας Φόσκαρης από το Βολάκ'ς οικοδόμησε το ναό του Τιμίου Σταυρού στο Κτικάδο»</em> <font class="pagebodygreen">[Κουτελάκης, 61]</font> ενώ, τον Φεβρουάριο του 1642 έχουμε την ποιμαντορική επίσκεψη, στο χωριό, τοy επισκόπου Νικόλαου Ρήγου (που βρίσκεται και αυτή στα Βενετικά Αρχεία). Στην έκθεσή του γράφει:<br><br>

<em>«Στις 6 Φεβρουαρίου έγινε επίσκεψη στο χωριό Σκαλάδος [...] στις 13 του ίδιου μήνα, έγινε επίσκεψη στο χωριό Βωλάξ, όπου έλαβαν το Χρίσμα είκοσι παιδιά. Στο χωριό υπάρχουν δύο εκκλησίες. Η ενοριακή της Παναγίας (σσ. γκρεμίστηκε το 1909-1910), έχει τρία ζευγάρια άμφια, το ένα από φεραντίνα, το άλλο από άσπρο δαμασκηνό και ένα άλλο από πράσινο μάλλινο ύφασμα, ένα δισκοπότηρο από κασσίτερο και ένα ημιστιχάριο. Έχει ένα ιερό Βήμα, μια εικόνα, μια ποδιά, ένα ζευγάρι κοντάρια, ένα σταυρωμένο, καμπαναριό με καμπάνα. Η περιουσία της ανέρχεται στα πενήτα ρεάλια. Η εκκλησία του Αγ. Ιωάννη, έχει περιουσία αξίας περίπου εξήντα ρεαλίων». 
</em><font class="pagebodygreen">[Τηνιακά Μηνύματα #138, 19ος χρόνος, Μάιος 1990]</font><br><br>

Στον ενοριακό ναό της Καρδιανής φυλάγεται το<em> Αγιώτατο Μυστήριο</em>, που τότε φυλασσόταν μόνο στις κυριώτερες εκκλησίες των πιο μεγάλων ενοριών (Στενή, Λουτρά, Κώμη κα.) Τα έσοδα της ενοριακής εκκλησίας <em>(Καρδιανή)</em> από τα κτήματα της εκκλησίας ανέρχονται σε 20 πιάστρες. Μόνο η ενορία της Βωλάξ έχει 20 πιάστρες έσοδα, ενώ τα άλλα χωριά –και τα πιο μεγάλα– δεν ξεπερνούν τις 15. <font class="pagebodygreen">[π. Μάρκου Φώσκολου, Ιστορία του χωριού Καρδιανής, Αθήνα 1989, σελ. 36]</font>. Συνεπώς, θα πρέπει να χαρακτηριστεί η ενορία της Βωλάξ –γύρω στα 1750/1755– ότι ήταν μια από τις πιο «πλούσιες» της Τήνου. Υπάρχει παλαιό έγγραφο του Πάπα το οποίο παρέχει ειδικά προνόμια στους κατοίκους του χωριού ενώ, κι άλλο έγγραφο, που φυλάσσεται στην Ξυνάρα, του Πάπα Γρηγόριου ΙΣΤ' (Gregorius Sextus Decimus) που απευθύνεται προσωπικώς στο χωριό (23.02.1834). <br><br>

Ήδη, από τον Νοέμβριο/Δεκέμβριο του 1700 <font class="pagebodygreen">[Κώδιξ 4 ΑΚΤ]</font> στους 58 οικισμούς της Τήνου αναφερόταν η Βωλάξ, ενώ, στο Relation d' un Voyage du Levant <font class="pagebodygreen">[J. Pitton De Tournefort, 1717]</font>, ο Βώλακας καταγράφεται στα κυριότερα χωριά της Τήνου. Η παλαιότερη καταγραφή του χωριού που έχει βρεθεί σε χάρτη βρίσκεται μέσα στο βιβλίο του 
Marcaky Zallony, Voyage à Tine, l' une des îles de l' Archipel de la Grèce και σε χάραξη του J.D. Barbié du Bocage (1809) ενώ το ξαναβλέπουμε σε άλλον χάρτη που εκτυπώθηκε στο Παρίσι, το 1838. <font class="pagebodygreen">[J.B. Bory de Saint Vincent]</font> <br><br>
 
Το χωριό ήταν πάντα μικρό σε αριθμό έμψυχου δυναμικού και είχε πάντα λίγο λιγότερους από αυτούς του χωριού Κουμάρος. Η πρώτη απογραφή του (που έχει βρεθεί) έγινε το 1756 <a href="apografes.asp" class="bluelink">[Για τις απογραφές του χωριού, δες εδώ]</a>, ενώ, πριν από έναν αιώνα στο χωριό υπήρχαν –ενδεικτικά– 28 οικογένειες (1911).  
  <br><br>
   
Δεν γνωρίζουμε αν υπήρχαν σημαντικά πρόσωπα, που να ξεπερνούσαν τα στενά όρια του χωριού, μέχρι και τον 18ο αιώνα. Όμως, εντοιχισμένο σε σπίτι του χωριού βρίσκουμε το οικόσημο του Οίκου <em>Valier</em>. Ο Οίκος αυτών των Βενετών πατρικίων, έδωσε μεταξύ άλλων δύο δόγηδες της Βενετίας τον 17ο αιώνα (Berticci Valier (15.VI.1656-29.III.1658), 102oς δόγης και Silvestro Valier (25.II.1694-7.VII.1700), 109ος δόγης) με δικά τους νομίσματα. <font class="pagebodygreen">[I Dogi, Venice Media]</font> Ο Οίκος εγγράφεται στο Ενετικό Libro D' oro το 1297 αλλά ο γενάρχης βρίσκεται πίσω στο 890 μ.Χ. με πρωτεπώνυμο το Valero. <font class="pagebodygreen">[xoomer.alice.it]</font> Το συγκεκριμένο οικόσημο θα μπορούσε να ανήκει σε έναν από αυτούς ή, όπως 
προτείνει ο μελετητής Αλέκος Φλωράκης, σε μέλος της οικογένειας εγκατεστημένο στην Τήνο, όπως ήταν ο Nicolò Valier, Βενετός προβλέπτης Τήνου το 1624, ή ο συνονόματός του σύνδικος και κάτοικος του νησιού το 1654. 
<font class="pagebodygreen">[Οικόσημα Τήνου, Ερίννη 2001, σελ.62] [2]</font>   <br><br>

Το χωριό ανήκε, κατά την πρώτη δεκαετία του 1600, στην 18η διοικητική μονάδα. Την 18η μονάδα την αποτελούσαν τα τρία γειτονικά χωριά του Σκαλάδου (Cicaladho), του Κουμάρου (Cumaro) και της Βωλάξ (Volacus), όπου <em>«προφανώς υπήρχε κάποια εναλλαγή μεταξύ των χωριών για την εκάστοτε εκπρωσώπησή τους»</em> <font class="pagebodygreen">[π.Μ. Φώσκολος-π. Ρ. Ψάλτης, Το χωριό και η ενορία Σκαλάδου Τήνου, Αθήνα 2009, σελ. 31]</font> με τον τίτλο του πρωτόγερου, κάτι σαν τον υπεύθυνο του χωριού. Σταδιακά, η εκπροσώπηση 
μοιράστηκε σε περισσότερους. <br><br>

Για την δημιουργία του σχολείου του Σκαλάδου υπάρχει επιστολή, που διασώζεται στο Αρχείο της Επισκοπής (7.12.1873) και υπογράφεται από τους αρχηγούς των οικογενειών των πέντε γύρω χωριών: <em>«Από το Βουλάξη, Δια τον Αντώνιον Ξενόπουλον – Ι. Σιγάλας, δια τον Μιχάλ Βίδο – ο ίδιος, δια τον Ιωάννην Ζ. Φυρίγον – Ι. Σιγάλας, Πόρτολος Καλόμενος, δια τον 
Ιάκωβον Φοσκαρίνη – Ι. Σιγάλας, Πέτρος Ζαλόνι, δια τον Ν. Ξενόπουλον – Ι. Σιγάλας»</em>.<br><br>


Πολλά δεν ξέρουμε ακόμη, για τυχόν παρουσία κατοίκων του χωριού με ενεργό συμμετοχή στα τοπικά πράγματα. Στο δηματολόγιο του τέως Δήμου Σωσθενίου συναντούμε έναν βωλακίτη με την ιδιότητα του γραμματέα, χωρίς όμως τόπο υπηρεσίας, τον Στέφανο Φυρίγο του Πέτρου, με έτος γέννησης το 1840. Πολλά χρόνια μετά (από το 1932 μέχρι σήμερα), συναντάμε τρεις κοινοτικούς συμβούλους με χωριό καταγωγής τη <em>Βωλάξ</em>: οι Αντώνιος Ξενόπουλος (6 περίοδοι), Ιάκωβος Σιγάλας (1 περίοδος) και Πέτρος Ξενόπουλος (1 περίοδος). 
<font class="pagebodygreen">[Απόστ. Μωραϊτης Δήμος Σωσθενίου Τήνου, Αθήνα 1994, σ. 87]</font><br><br>

Εκτός των άλλων, το χωριό έχει τη δική του ζωντανή προσφορά, τόσο στον κλήρο όσο και στον  μοναχισμό. Από πλευράς κλήρου, έχουμε τον πασίγνωστο σε όλη την Τήνο ιερέα <a href="dongiorgis.asp" class="bluelink">Δον Γιώργη Φυρίγο (1877-1940</a>), τον Σεβασμιότατο Πέτρο Μάροβιτς (1926-1991), Αποστολικό Βικάριο Κωνσταντινουπόλεως και τον αδελφό του Monseigneur Μάροβιτς, από μητέρα βωλαξιανή, που έζησαν στην Πόλη [3], καθώς και τον ιερέα Μάρκο Βιδάλη, πρωτότοκο γιο του Φραγκίσκου Βιδάλη ονομαζόμενου <em>Καρκαβέλα</em>, πάλι από μητέρα βωλαξιανή.<br><br>

Όποτε χρειάστηκε η Πατρίδα την συμμετοχή και την προσφορά των βωλαξιανών, αυτοί ήταν εκεί.<br>
Από το 1537, στην επίθεση του  <a href="barbarosa.asp" class="bluelink">Χαϊρεδίν Μπαρμπαρόσσα</a> να κυριεύσει το Κάστρο της Τήνου [4] 
μέχρι και στην επανάσταση του 1821. Από τα αρχεία του Α.Κ.Ε. μάλιστα, μαθαίνουμε ότι έγινε έρανος στις καθολικές ενορίες του νησιού 
<font class="pagebodygreen">Δώριζας, Η Τήνος επί Τουρκοκρατίας, σε. 314]</font> το 1823, για την ενίσχυση του αγώνα, και η Βωλάξ συνεισέφερε 
με 407 γρόσια.<br><br>

Στο χωριό Σκαλάδος και στο όμορφο ξωκλήσι της <em>Παναγίας στα Πλακάκια</em>, που βρίσκεται οικοδομημένο πάνω στη βουνοκορφή <em>Μαύρα Γκρεμνά</em>, το 1947, με ενέργειες του Δον Μάρκου Σάββαρη συγκεντρώθηκε ένα ποσό για την κατασκευή του μαρμάρινου Βήματος. Στην είσοδο του ναού βρίσκεται ανηρτημένος ένας πίνακας, που φιλοτέχνησε ό ίδιος ο ιερέας, όσων είχαν προσφέρει για το έργο. Στο τέλος του πίνακα των προσφορών (αρ. 69) υπάρχει η αναφορά: <em>Κάτοικοι Βώλακος 27.000 δραχμές</em>.<br><br>

Στον κατάλογο εράνου (colletta) των καθολικών Τηνίων, μετά τον στυγερό τορπιλλισμό από τους Ιταλούς, βλέπουμε ότι το χωριό της Βωλάξ προσέφερε 250 δραχμές της εποχής εκείνης για τη ναυπήγηση της νέας «Έλλης». <font class="pagebodygreen">[Ξυνάρα, 25.10.1940, αρ. πρωτ. 47/940. Συνημ. χειρόγραφο σε δακτυλογραφημένο έγγραφο προς τον Πρόεδρο της Κυβερνήσεως, κ.κ. Ιωάννην Μεταξάν].</font> <br><br>

Στους πολέμους του 1912, 1922, 1940 [5] κάτοικοι του χωριού που κλήθηκαν στο κάλεσμα της Πατρίδας, για να προασπίσουν την ελευθερία και την ανεξαρτησία της, χωρίς ικανοποιητικά μέσα και εξοπλισμό, έσπευσαν να βοηθήσουν αφού προηγουμένως είχαν ζητήσει τη βοήθεια της Παναγίας της Καλαμάν. Η συντήρηση της παλαιάς εικόνας της Παναγίας, αποκάλυψε ότι το μικρό τμήμα του καμβά που είχε αφαιρεθεί, κάτω δεξιά, είχε «ανταλλαχθεί» από μικρά υφάσματα από στρατιωτικές στολές και χλαίνες, ως παράκληση στην Θεοτόκο να τους προστατεύσει 
και να τους εμπνεύσει στις μάχες του μετώπου.<br><br>

Στο Ηρώο της Κοινότητας Φαλατάδου (τα αποκαλυπτήριά του έγιναν στις 19 Ιουνίου 1967) υπάρχουν, στη νότια πλευρά του, τρία ονόματα κατοίκων της <em>Βωλάξ </em>που είναι ιδιαιτέρως άξιοι ευγνωμοσύνης και αναφοράς: Φραγκίσκος Αντ. Πιπέρης, Πέτρος Γ. Φυρίγος και Ιωάννης Ι. Φυρίγος. Ο μπαρμπα-Αλέκος μας λέει: <em>«Ο Φραγκίσκος Πιπέρης, ήταν θείος μου. Επειδή ήξερε γράμματα, τον είχαν κάνει αγγελιοφόρο. Πρέπει να' ταν γύρω στο '16, εκεί, στον πόλεμο. Του έλεγαν να πει τι ξέρει, αλλ' εκείνος δεν έλεγε τίφτας. Τους είπ' ότι ούτ' είχε δει, ούτ' είχε ακούσει, ούτε του είχαν δώσει κάτι. Γι αυτό οι Τουρκαλάδες τον βασάνισαν: Του πήραν τ' αυτιά, του έκοψαν τα χέρια και του έβγαλαν τα μάτια. Τί να πεις, παιδί μου...»</em><br><br>

Στο πέρασμα των χρόνων, ο τρόπος ζωής των κατοίκων παρέμεινε ο ίδιος στις γνώριμες συνθήκες των απομονωμένων μικρών χωριών. Τα τελευταία 35 χρόνια, όμως, χάρη στην βαθιά αγάπη κάποιων ανθρώπων, στην ενεργό δράση του Συλλόγου και στην επιμονή των μόνιμων κατοίκων τα πάντα άλλαξαν. Ακόμη, χάρη στο αυξημένο τοπικιστικό σύνδρομο αυτών που –χωρίς να κατάγονται από τη <em>Βωλάξ</em>– αγάπησαν 
τον τόπο αυτό, αλλά κυρίως χάρη στους απόδημους κατοίκους του χωριού ο οικισμός διατηρήθηκε, αναπτύχθηκε και δημιούργηθηκαν οι κατάλληλες συνθήκες ώστε ο τόπος αυτός να αποτελεί σήμερα ένα από τα βασικότερα σημεία τουριστικής επίσκεψης της νήσου, αλλά και ένα ευλογημένο μέρος για τους ίδιους τους κατοίκους του.
</p></td></tr>
<tr><td style="padding-top:10px; padding-left:25px;"><img src="theme/greyline.jpg"></td></tr>
<tr><td><p class="comments">
[1] Ο π. Μάρκος Φώσκολος, Αρχειοφύλακας και Βιβλιοθηκάριος της Καθολικής Αρχιεπισκοπής Νάξου-Τήνου γράφει: <em>«Είναι γνωστές οι περιπέτειες μέσα απ'τις οποίες πέρασε το νησί της Τήνου μετά το 1390 (έτος του θανάτου του τελευταίου Γκίζη, του Γεωργίου 3ου) για να καταλήξει κάτω απ' την άμεση βενετική διακυβέρνηση στα 1430. Είχαν προηγηθεί οι ενοικιάσεις της Τήνου και της Μυκόνου σε διάφορους Βενετούς ευγενείς, αλλά η Γερουσία δεν έπαυε σε όλο αυτό το διάστημα να συμπεριλαμβάνει και τα δυο αυτά νησιά στις διεθνικές της 
συμφωνίες, ιδιαίτερα με τους Τούρκους (1411, 1419) και να τα θεωρεί βενετικά εδάφη. Απ' τα 1430 και μετά, η Βενετία άρχισε να στέλνει επιτόπου ρέκτορες και προβλεπτές και ξεκίνησε μια γενική μεταρρύθμιση, παραχωρώντας προνόμια και γαίες, καθορίζοντας επακριβώς το ισχύον δίκαιο και διοργανώνοντας την άμυνα. [...] Μια από τις σπουδαιότερες μεταρρυθμίσεις που έγιναν μέσα στις δεκαετίες 1440-60 ήταν κι ένας αναδασμός των δημοσίων γαιών που είχαν χορηγηθεί σε διάφορα άτομα υπό τον τύπο φέουδου, δηλαδή με την υποχρέωση παροχής υπηρεσιών προς το δημόσιο, κυρίως στρατιωτικής φύσεως».</em><br><br>

[2] Τα αρχικά Z και S που βλέπουμε επάνω από τον αετό, λόγω και τις ποιότητάς τους, πιθανότατα χαράχτηκαν εκ των υστέρων. Υπάρχει ακόμη η πιθανότητα, σύμφωνα με σκέψη χωρικού, ο μαρμάρινος θυρεός να προέρχεται από την παλαιά μεσαιωνική πρωτεύουσα του Κάστρου και να μεταφέρθηκε στο χωριό μετά το 1715.<br><br>

[3] Σε έγγραφο βρίσκουμε: <em>«Επί εφημέριου Δον Στέφανου Απέργη, στις 7.06.1919 παντρεύτηκε η Ειρήνη, κόρη του Αντώνιου και της Λουκίας Βίδου από την Βωλάξ, τον καθολικό επίσκοπο Pietro (και όχι Αντώνιο, όπως γράφει ο Μωραϊτης) Marovich. Η ίδια διέμενε στο Μacri-Κeui (Μακρίκιοϊ) της Κωνσταντινούπολης»</em>. [Libro Maestro, σελ.89]<br><br>

[4] Κατά την επίθεση του Μπαρμπαρόσσα, οι κυρίαρχοι τότε του νησιού Βενετοί, κάλεσαν όλα τα χωριά της Τήνου σε βοήθεια και συμπαράσταση με αποτέλεσμα να εγκαταλείψει την προσπάθεια ο πειρατής και να φύγει από το νησί. Μάλιστα σ' αυτή την επιχείρηση μνημονεύεται από τον ιστορικό Κ. Καιροφύλα [σελ. 134] ότι τα μόνα χωριά που δε συνέδραμαν στην Παντήνια προσπάθεια ήταν ο Αρνάδος, ο Τριαντάρος και τα Δυο Χωριά. Γι' αυτή τους τη λιγοψυχία καθιερώθηκε από τον Βενετό Διοικητή της νήσου, την 1η Μαϊου κάθε χρόνο ο κλήρος και ο λαός να υψώνουν την σημαία του Αγίου Μάρκου, στην Αγία Βενεράντα του Αρνάδου.<br><br>

[5] Στις 28.10.1940 υπάρχει στο χωριό η εξής τοιχοκόλληση: <em>«Εδημοσιεύθη η υπ' αριθμ.25.626 τηλεγραφική διαταγή του Νομάρχη δια την επιστράτευσιν αξιωματικών και οπλιτών... δια ημέραν παρουσιάσεως 28 Οκτωβρίου 1940». «Εδημοσιεύθη αμέσως η επιστράτευσις εφέδρων κλάσεως 1930 και νεωτέρων ως και κατηγορίας μεγαλυτέρας κλάσεως»</em>. Στις 2.01.1941 <em>«Εδημοσιεύθη η πρόσκλησις της κλάσεως 1927»</em> και σε δύο βδομάδες και η κλάση 1926... 

</p></td></tr>

<tr><td style="padding-top:10px; padding-left:25px;"><img src="theme/greyline.jpg"></td></tr>
<tr><td><img src="dummy.gif" height="5" width="1"></td></tr>
<tr><td style="padding-top:8px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-top:8px;"><table align="left" cellpadding="0" cellspacing="0px"><tr><td style="padding-right:8px;"><a href="javascript: openWindow('images/Libro-Maestrob.jpg',495,710)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/Libro-Maestro.jpg" border="0"></a></td><td style="padding-right:8px;"><a href="javascript: openWindow('images/Gregorius-XVI_Franceso_Podestib.jpg',496,710)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/Gregorius-XVI_Franceso_Podesti.jpg" border="0"></a></td><td  style="padding-right:8px;"><a href="javascript: openWindow('images/Spitia1700b.jpg',477,710)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/Spitia1700.jpg" border="0"></a></td><td><a href="javascript: openWindow('images/palagiob.jpg',710,510)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/palagio.jpg" border="0"></a></td></tr></table></td></tr>
</table></td></tr>
<tr><td style="padding-top:8px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;" valign="top" width="150">To Libro Maestro του χωριού (1849)</td><td style="padding-right:8px;" valign="top" width="150">Ο Πάπας Γρηγόριος ΙΣΤ'</td><td  style="padding-right:8px;" valign="top" width="150">Ο θυρεός του Οίκου Valier στο χωριό</td><td valign="top" width="150">To palazzo Valier στη Βενετία</td></tr>
</table></td></tr>

<tr><td style="padding-top:8px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-top:8px;"><table align="left" cellpadding="0" cellspacing="0px"><tr><td style="padding-right:8px;"><a href="javascript: openWindow('images/videb.jpg',596,710)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/vide.jpg" border="0"></a></td><td style="padding-right:8px;"><a href="javascript: openWindow('images/sivestrob.jpg',343,410)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/sivestro.jpg" border="0"></a></td><td  style="padding-right:8px;"><a href="javascript: openWindow('images/Pope1834b.jpg',510,710)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/Pope1834.jpg" border="0"></a></td><td><a href="javascript: openWindow('images/coat-arms-volaxb.jpg',505,710)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/coat-arms-volax.jpg" border="0"></a></td></tr></table></td></tr>
</table></td></tr>
<tr><td style="padding-top:8px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;" valign="top" width="150">To γενεαλογικό δέντρο του Silvestro Valier</td><td style="padding-right:8px;" valign="top" width="150">Ο Silvestro Valier</td><td  style="padding-right:8px;" valign="top" width="150">Έγγραφο με αναφορά στον Πάπα και την Βωλάξ (1834)</td><td valign="top" width="150">Οικόσημα του Οίκου Valier από διαφορετικές πηγές</td></tr>
</table></td></tr>

<tr><td style="padding-top:8px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-top:8px;"><table align="left" cellpadding="0" cellspacing="0px"><tr><td style="padding-right:8px;"><a href="javascript: openWindow('images/DonGior024b.jpg',459,710)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/DonGior024.jpg" border="0"></a></td><td style="padding-right:8px;"><a href="javascript: openWindow('images/ikon009b.jpg',710,710)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/ikon009.jpg" border="0"></a></td><td  style="padding-right:8px;"><a href="javascript: openWindow('images/VID_001.jpg',435,710)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/VID_001k.jpg" border="0"></a></td><td><a href="javascript: openWindow('images/KAP_01.jpg',710,476)" title="πατήστε για να δείτε την φωτογραφία μεγαλύτερη"><img src="http://volax.gr/uploads/jimel/old_site/images/KAP_01k.jpg" border="0"></a></td></tr></table></td></tr>
</table></td></tr>
<tr><td style="padding-top:8px; padding-left:25px;"><table align="left" cellpadding="0" cellspacing="0px" class="lezantes">
<tr><td style="padding-right:8px;" valign="top" width="150">Ο Δον Γιώργης Φυρίγος</td><td style="padding-right:8px;" valign="top" width="150">Το τμήμα της εικόνας που λείπει από την Καλαμάν</td><td  style="padding-right:8px;" valign="top" width="150">Φαντάροι του χωριού στο έπος '40</td><td valign="top" width="150">Στρατιώτης από το χωριό</td></tr>
</table></td></tr>

<tr><td><img src="dummy.gif" height="5" width="1"></td></tr>
<tr><td style="padding-top:10px; padding-left:25px;"><img src="theme/greyline.jpg"></td></tr>

<tr><td><p class="epilogos">
<b>jimel,</b> 2.05.2010	
</p></td></tr>

 <tr><td><p class="pagetitle">Η παράδοση για την Παναγία της Καλαμάν</p></td></tr>
 <tr><td><p class="prologos"> Αποδίδουμε, για πρώτη φορά στα ελληνικά, τον μύθο της «Παναγίας των Καλαμιών», όπως αυτός εμφανίζεται μέσα από ένα καλογραμμένο μικρό τετράδιο που φυλάσσεται στη Μονή των Ουρσουλινών στα Λουτρά.</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Kalaman Tetradio.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody"> Όσο περίεργο είναι πως ελάχιστοι είναι διαθετιμένοι να αποτυπώσουν στο χαρτί το πλήθος των συναρπαστικών προφορικών παράδοσεων, άλλο τόσο είναι περίεργο είναι να έχει διασωθεί ο μύθος της Παναγίας της Καλαμάν για ένα μικρό και φτωχό χωριό όπως η Βωλάξ. Κι όμως, στο σημαντικότατο αρχείο της Μονής των Ουρσουλινών στα Λουτρά, έχει σωθεί ένα πολύ καλά διατηρημένο και ευανάγνωστο τετράδιο που αναφέρεται στους θρύλους της Παναγίας του Βρυσιού (Ταραμπάδος), της Φανερωμένης (Στενή) και της Καλαμάν (Βωλάξ).<br><br>

Το γράψιμο έχει γίνει στη γαλλική γλώσσα, με ζωντανή διήγηση και καθαρή καλλιγραφική γραφή. Υποθέτουμε ότι το έχει συντάξει κάποια μοναχή από τις Αδελφές Ουρσουλίνες που υπήρχαν στο δυναμικό της μοναχικής αδελφότητας στα τέλη του 19ου αιώνα.–αρχές 20ού. Κάποια από τα χαρακτηριστικά του τετραδίου είναι τα ακόλουθα: διάσταση: 17x22cm· αριθμός σελίδων που αναφέρονται στην Παναγία της Καλαμάν: 5 (σ.21-25, ο δεύτερος εκκλησιαστικός μύθος του τετραδίου)· 107 χειρόγραφες αράδες με καλλιγραφικά γράμματα στη γαλλική γλώσσα που παρουσιάζουν και κάποια ελαφρά ορθογραφικά λάθη· εξώφυλλο: σκληρό· βιβλιοδεσία: ραμμένο. Η μετάφραση πραγματοποιήθηκε το πρώτο δεκαήμερο του 2012.<br><br>


<em>«Νο. ΙΙ – Ο μύθος της Παναγίας των Καλαμιών<br><br>

Ακριβώς στο κέντρο του νήσου Τήνου βρίσκεται μια κοιλάδα που προκαλεί την περιέργεια σε κάθε περαστικό. Βρίσκεται πίσω από το παλιό ενετικό φρούριο και επεκτείνεται ακανόνιστα μέχρις ότου χαθεί σε ένα βαθύ φαράγγι όπου βρίσκεται το μικρό χωριό του Βώλακος. Αυτό το όνομα ασφαλώς προέρχεται από την ελληνική λέξη "βώλαξ" [1], λίμνη βράχων, και πραγματικά το όνομα αρμόζει απόλυτα με το τοπίο αυτού του γραφικού χωριού,  μιας απέραντης πιατέλας που κυριαρχείται από βράχια ενώ, ολόκληρη η κοιλάδα είναι διάσπαρτη από πελώρια "πετραδάκια", λόγω της μορφής τους, όπου πολλά από αυτά έχουν περιφέρεια δέκα μέτρων, το ένα επάνω στο άλλο, παρουσιάζοντας τις πιο παράξενες και πιο ιδιαίτερες μορφές. Θα έλεγε κανείς ότι σ' αυτό το μέρος έγινε μια τιτανομαχία ή ότι κάποιος μεγαλοφυής διασκέδαζε κυλώντας αυτά τα στρογγυλά βράχια από το φρούριο που υψώνεται σε κάποια απόσταση [μέχρι κάτω την κοιλάδα] σαν ένα παιδικό παιχνίδι.<br><br>

Δίπλα από το φρούριο υψώνεται το Βουνό των Βασανισμένων [2] όπου τον καιρό των Ενετών κρέμαγαν τους εγκληματίες, ενώ ο ορίζοντας περιορίζεται από όλα τα γύρω μέρη, μέσα από απότομα βουνά υψωμένα σαν πάσσαλοι, κυματίζοντας τις δύστροπες και γραφικές μορφές τους στην απεραντοσύνη.<br><br>

Στο μέσον αυτού του φυσικού χάους, που πιστεύεται ότι χρονολογείται πριν από το κατακλυσμό, υψώνεται ένα χαμογελαστό μικρό ξωκλήσι με λευκούς τοίχους και μαρμάρινο δάπεδο, αντικείμενο της πιο θερμής ευλάβειας εδώ και δύο αιώνες. Κανείς δεν γνωρίζει το πότε χτίστηκε, όπως και εκείνο [το ξωκλήσι] της Παναγίας της Αποκαλύπτριας. Το μόνο που γνωρίζουμε είναι ότι πάντοτε εόρταζε στις 8 Σεπτεμβρίου και ότι το ξωκλήσι ήταν από την αρχή αφιερωμένο στη γεννήση της Παρθένου Μαρίας που δεν έφερε το προπατορικό αμάρτημα.<br><br>

Το ξωκλήσι ήταν πολύ μικρό και αρκετά τραχύ τον 18ο αιώνα, εποχή κατά την οποία ο θαυματουργικός μύθος δημιουργήθηκε, γιατί πρέπει να πιστέψει κανείς ότι ήταν μια νέα απόδειξη της αγάπης της Μαρίας που αγρυπνούσε για τα παιδιά της, θύματα των συνεχών εφόδων των Αλγερίνων πειρατών. [3]<br><br>

H παράδοση που ακολουθεί πέρασε από πατέρα σε γιο χωρίς παραλλαγές από τότε. Λένε πως ήταν η πολιούχος εορτή της μικρής εκκλησούλας και όλοι οι κάτοικοι του χωριού είχαν συγκεντρωθεί για να ακούσουν την λειτουργία σ' αυτούς τους ευλογημένους τοίχους. Πολλοί, μη βρίσκοντας θέση, ήταν γονατισμένοι απ' έξω, επάνω στο υγρό χώμα. Όλοι ζητούσαν από την πολυεύσπλαχνη Μητέρα προστασία, υλικές χάρες, πνευματικές χάρες. Η λειτουργία τελείωνε όταν ξαφνικά άγριες κραυγές ακούστηκαν. [Αυτοί που ήταν έξω από την εκκλησία] είδαν τότε να εμφανίζονται στις κορυφές του βουνού κεφάλια με σαρίκια, είδαν σπαθιά και λάμες να αστράφτουν στο [λιγοστό] φως της ανατολής, του ηλίου που μόλις έσβηνε τα σκοτεινά βάθη της κοιλάδας. Ένας απερίγραπτος πανικός κυρίεψε τους χωρικούς. Οι Αλγερίνοι φώναζαν από παντού. "Χαθήκαμε! Οι άπιστοι βρίσκονται από πάνω μας. Αχ! Μητέρα ελεούσα, σπλαχνίσου μας". "Θα μας ελεήσει", απάντησε ο ιερέας με τα άσπρα μαλλιά που μόλις είχε τελειώσει την Αγία Θυσία που παρεβλήθη σαν ένας ουράνιος απεσταλμένος μεταξύ του λαού και των –τόσο δικαιολογημένων– φόβων τους. "Ας μείνουμε εδώ, ας έχουμε εμπιστοσύνη και για μία ακόμα φορά θα είναι η Ελπίδα των χριστιανών". Το δυστυχισμένο ποίμνιο, τρομαγμένο, πίστεψε στην παράκληση του ποιμένα του, και όλοι [οι κάτοικοι] έπεσαν στα γόνατα, και μπορούμε να φανταστούμε το μέγεθος της ευλάβειας που είχαν και [την δύναμη] των παρακλήσεώς τους.<br><br>

Τότε αργά και σταδιακά, σχηματίζεται γύρω τους ένας εν ζωή τοίχος από φυτά που στο Αρχιπέλαγος τα ονομάζουν καλαμιές [4]. Αυτά υψώθηκαν ως ένας πυκνός-πυκνός όγκος, τόσο ψηλά, που λαός και ξωκλήσι καλύφθηκαν ολοκληρωτικά από τα βλέμματα των κουρσάρων. Και όταν οι άγριοι Αλγερίνοι, που είχαν κατέβει το βουνό, έφθασαν κοντά στο εκκλησάκι και δε βρήκαν παρά ένα τοίχο απροσπέλαστο από καλάμια που οι κορυφές τους αιωρούνταν [μέχρι] τις πρωινές αχτίδες του ήλιου. Άγρια τείχη γεμάτα από αγκάθια περιπλέκονταν με τόση αφθονία και σε τόσο μεγάλη απόσταση γύρω από ο εκκλησάκι, ώστε οι εισβολείς πίστευαν ότι κάποιο λάθος έκαναν και γύρισαν από κει που ήρθαν. <br><br>

Έτσι το νησί, για μια ακόμη φορά, ξέφυγε από τις καταστροφές του. Γεμάτοι από έκπληξη και ευγνωμοσύνη, οι κακόμοιροι κάτοικοι της Βωλάξ, τους είδαν να ανεβαίνουν ξανά και να χάνονται πίσω απ' τα βουνά. Από κείνη τη στιγμή το εκκλησάκι ονομάστηκε "η Παναγία των Καλαμιών" και ένας μεγάλος θύσανος από αυτά τα θαυματουργά φυτά έμεινε ως μάρτυρας αυτού του μύθου. Παρακλήσεις και αναθήματα από όλα τα μέρη της Ανατολής περιμένουν ακόμα την συνέχιση των χαρίτων που η Παρθένος καταδέχεται να δίνει από αυτό το ευλογημένο μέρος.<br><br>

Η λιτή εκκλησούλα ξανακτίστηκε πιο μεγάλη [5] και ακόμα μπορούμε να την δούμε στην γραφική της απλότητα, όταν διασχίζει κανείς το κέντρο της τραχειάς και άγριας αυτής κοιλάδας, χαμένης ανάμεσα στις κορυφές των βουνών της Τήνου».</em><br><br>
</p></td></tr>


<tr><td><img src="dummy.gif" height="5" width="1"></td></tr>
<tr><td style="padding-top:10px; padding-left:25px;"><img src="theme/greyline.jpg"></td></tr>

<tr><td><p class="comments">

[1]  Στα ελληνικά στο κείμενο.<br><br>

[2] Αναφέρεται στις απότομες πλευρές του βουνού "Φούρκα" που υψώνεται στα αριστερά του Κουμάρου. Ο δρόμος (μονοπάτι) που ένωνε το Βωλάξ με το κάστρο του Ξώμπουργου περνούσε στις ρίζες του συγκεκριμένου βουνού.<br><br>

[3] Σύμφωνα με το παραπάνω κείμενο, Αλγερινοί πειρατές ήταν αυτοί που έφτασαν με άγριες διαθέσεις μέχρι την Παναγία της Καλαμάν και τελικά έφυγαν άπραγοι. Σε εγκυκλοπαίδεια του 1927 διαβάζουμε: <em>«Ο πειρατής Βαρβαρόσσας ήνωσεν τας πλείστας ηγεμονίας των Αράβων και των Καβύλων τω 1516, όστις κατέστησε το Αλγέριον φωλεάν πειρατών. Τούτον διεδέχθη ο αδελφός του Γερεδίν, τούτον δε άλλοι πειραταί. Οι Αλγερίνοι κατέστησαν τότε η μάστιξ της Μεσογείου. Εξώπλιζον πλοία, τα οποία επετίθεντο κατά των εμπορικών. Επίσης δε ώκνουν να λεηλατούν και πόλεις και χωρία, έσπειρον δε την ερήμωσιν εις τα παράλια της νοτίου Γαλλίας, της Ιταλίας και της Ελλάδος.<br><br> 

»Αι εκστρατείαι του Καρόλου Ε' και του Λουδοβίκου ΙΔ' εναντίων των τολμηρών αυτών πειρατών, δεν ίσχυσαν να εκφοβίσωσιν αυτούς, εί και το Αλγέριον πλειστάκις εβομβαρδίσθη υπό των Γάλλων. Αλλά και οι Άγγλοι [...] αργότερον ηναγκάσθησαν να τιμωρήσωσι τους πειρατάς, χωρίς όμως να δυνηθώσι να περιστείλωσιν αυτούς».</em> <font class=commentsgreen>[Εγκυκλοπαιδικόν Λεξικόν, τ.1, σ.724. Ελευθερουδάκης]</font> Και πραγματικά, στα ναυτικά ημερολόγια της Εκστρατείας των Ψαρρών, στο ημερολόγιο του πλοίου του Γεωργίου Σαχτούρη επιβεβαιώνεται ο βομβαρδισμός του Αλγερίου από τους Άγγλους: <em>«Ιουλίου 1, Τρίτη (1824) [...] Εξεκινήσαμεν όλα τα πλοία. Μας επλησίασεν ο Πινότσης και μας είπεν ότι έμαθεν από ένα καράβι Ιγλέζικον όπου εβιζιτάρισεν έξω της Χίου, ότι οι Ιγλέζοι κατηδάφησαν το Αλγέριον. Μετ' ού πολύ βλέπομεν μακρόθεν εν πλοίον, εστείλαμεν τον καπ. Φόνον να το βιζιτάρη αυτό ήτο η γολέτα του Τομπάζη ήτις μας είπεν να υπάγωμεν εις Τήνον δια να ενωθώμεν εκεί όλος ο στόλος».</em><br><br>

Οι Αλγερινοί πειρατές ήταν η μάστιγα της Μεσογείου μέχρι το 1830, την εποχή που η Γαλλία προσπάθησε να καταλάβει ολοκληρωτικά την Αλγερία, με τους τελευταίους να επικρατούν οριστικά μετά από 20χρονο αγώνα. Το μίσος των Γάλλων απέναντι στις πράξεις των Αλγερίνων ήταν κάτι παραπάνω από έντονο γι αυτό και δεν γνωρίζουμε αν η συγγραφή του μύθου της Παναγίας της Καλαμάν ήταν υπό την επήρεια της γαλλικής παιδείας της συγγραφέως ή βασίζεται στα πραγματικά ιστορικά γεγονότα. <br><br>

Αντίστοιχος μύθος, από τα τέλη του 17ου αιώνα, αναφέρεται στην εκκλησία της Παναγίας στην Φολέγανδρο που είναι αφιερωμένη στην Κοίμηση της Θεοτόκου. Η εκκλησία είναι κτισμένη σε βράχο επάνω από τη Χώρα και δεσπόζει με το κατάλευκο χρώμα της. Στο κτίσμα βρίσκουμε μαρμάρινη επιγραφή που χρονολογείται ήδη από το 1687 (χρονολογία όπου εικάζεται ουσιαστική ανακαίνιση του ναού) με τον ναό να παίρνει τη σημερινή μορφή του με κατασκευές και επεμβάσεις που έγιναν μεταξύ των ετών 1816 και 1821. Μάλιστα, στη διακόσμηση του ναού έχουν εργαστεί πολλοί φημισμένοι τεχνίτες μεταξύ των οποίων και ο μαρμαρογλύπτης Καπαριάς από την Τήνο, που φιλοτέχνησε το μαρμάρινο τέμπλο, τον αρχιεπισκοπικό θρόνο και τον άμβωνα του ναού.<br><br>

Η ιστορία της Παναγίας της Φολεγάνδρου είναι αυτή: <em>«Μια παράδοση που διηγούνται οι γεροντότεροι, όταν έχουν πιει μερικά ποτηράκια ρακί, που την έχουν ακούσει και αυτοί από τους παππούδες τους, λέει ότι κάποτε, τα παλιά χρόνια, την Πρωτομαγιά του 1790, λίγο πριν τον ξεσηκωμό του Αιγαίου από τον Λάμπρο Κατσώνη, εμφανίστηκαν απειλητικά 18 φούστες με Αλγερίνους πειρατές, τους φοβερότερους πειρατές της εποχής που λυμαίνονταν το Αιγαίο. Οι κατατρομαγμένοι φιλειρηνικοί κάτοικοι του νησιού έτρεξαν ψηλά στην εκκλησία της Παναγίας για να τους προστατεύσει. Αφού προσευχήθηκαν ευλαβικά και με κλάματα απελπισίας, αλλά και ελπίδας για την βοήθεια της Παναγίας, πήραν την εικόνα της, την μετέφεραν στην άκρη του γκρεμού παρακαλώντας την να τους σώσει. Τότε ένας φοβερός βοριάς φύσηξε μανιασμένα, παρέσυρε τα πειρατικά και τα βούλιαξε πνίγοντας όλους τους φοβερούς πειρατές. Σώθηκε μόνο ένας χριστιανός αιχμάλωτος που κολύμπησε προς την στεριά και όταν έφτασε σώος κοντά στους σωσμένους πιστούς, με ξέπνοη φωνή τους είπε, ότι πριν βουλιάξουν τα καράβια, είδε μια μεγάλη αστραπή να κατεβαίνει από ψηλά από τον βράχο και να κτυπάει τα καράβια. Όλοι απέδωσαν το γεγονός σε θαύμα της Παναγίας και έκτοτε οι ντόπιοι θεωρούν την Πρωτομαγιά μεγάλη γιορτή.»</em> <font class=commentsgreen>[Internet Presentetions, 1995]</font><br><br>

Η πιο πρόσφατη αναφορά από επιχειρήσεις Αλγερινών πειρατών στις Κυκλαδες, σε συνεργασία μάλιστα με τον τουρκικό στόλο, γίνεται στις 11 Οκτωβρίου 1822, που καταλήγει σε πανωλεθρία από την αντίσταση των κατοίκων της Μυκόνου:<em> «Αμέσως, σήμανε συναγερμός δια κωδωνοκρουσιών και όλοι οι κάτοικοι συγκεντρώθηκαν στο λιμάνι του νησιού. Μετ' ολίγον, τα εχθρικά πλοία άρχισαν να ρίχνουν λέμβους στη θάλασσα και 100 αλγερίνοι αποβιβάστηκαν στη Μύκονο. Είχαν έλθει για διαρπαγή ζωοτροφών ή προς τιμωρία των Μυκονιατών, κατ' εντολή των Τούρκων. Οι αμυνόμενοι, που γρήγορα πέρασαν στην αντεπίθεση, ήταν οπλισμένοι με τρομπόνια και χατζάρια. Επικεφαλής τους ήταν η κοσμοπολίτισσα Μαντώ Μαυρογένους, με καταγωγή από ευγενή οικογένεια του νησιού –αν και από πολλούς ιστορικούς αμφισβητείται η παρουσία της στη μάχη. Οι γενναίοι Μυκονιάτες όρμησαν αμέσως κατά των Αλγερινών και τους απώθησαν σχετικά εύκολα προς τις λέμβους τους. Δεκαεπτά άφησαν την τελευταία τους πνοή στη γη της νήσου και πλήθος άλλων τραυματίστηκε. Τα τουρκικά πλοία άρχισαν να κανονιοβολούν το λιμάνι χωρίς επιτυχία. Ο Καπουδάν Πασάς έκρινε ότι δεν άξιζε τον κόπο να χάσει καιρό για να επιχειρήσει νέα απόβαση στο νησί και να τιμωρήσει τους Μυκονιάτες. Αφού κράτησε τα πλοία του μέχρι τις 14 Οκτωβρίου στην περιοχή μεταξύ Νάξου και Μυκόνου, έδωσε το σήμα απόπλου του στόλου προς βορρά».</em> <font class=commentsgreen>[inews.gr, 2012]</font><br><br>

[4] Στο κείμενο: qu'on appele au Levant Calamiá.<br><br>

[5] Ο προηγούμενος ναός της περιοχής ονομαζόταν η Γέννηση της αειπαρθένου Μαρίας και καταχωρίζεται στον κατάλογο του Hofmann, ο οποίος άντλησε την πληροφορία από τη γενική έκθεση του Αρχιεπισκόπου Παροναξίας Πέτρου Μάρτυρα de Stefani όταν ο ίδιος διενήργησε Αποστολική Επίσκεψη στην επισκοπή της Τήνου. Σύμφωνα με τους Κώδικες του χωριού το προηγούμενο εκκλησάκι ξαναφτιάχτηκε το 1758 από την αρχή, με το ίδιο όνομα <em>La Nativitá Della Madonna detta Calamán.</em> <font class=commentsgreen>[Libro Maestro della Chiesa Parrocchiale di Vulacus, 1849]</font> και είναι αυτό που γνωρίζουμε μέχρι σήμερα. <br><br>

Η εγχάρακτη μαρμάρινη επιγραφή στην είσοδο της εκκλησίας (20 Ιουνίου 1792) –34 χρόνια αργότερα- υποθέτουμε ότι αποτελεί την «οριστική» ανακαίνιση του ναού, που θα λέγαμε ότι ολοκληρώθηκε πραγματικά με την κατασκευή του κωδωνοστασίου και την τοποθέτηση της καµπάνας το 2008 –ακριβώς 250 χρόνια μετά το κτίσιμό της. 
<tr><td style="padding-top:10px; padding-left:25px;"><img src="theme/greyline.jpg"></td></tr>

<tr><td><p class="epilogos">
<b>μετάφραση: Jacques,<br> 
<b>σχόλια: Leopold Dustal</b> 15.10.2012	
</p></td></tr>

<tr><td><p class="pagetitle">To κάστρο και η Βωλάξ</p></td></tr>

 <tr><td><p class="prologos">Λέγαμε, κατά τα τέλη του Ιουλίου, να ερευνήσουμε τον μύθο της Παναγίας της Καλαμάν. Να φτιάξουμε μια περιπατητική ομάδα που θα δοκιμάσει να ακολουθήσει, μέσα από τα παλιά δρομάκια, την πιθανή πορεία που ακολούθησαν οι Τούρκοι από το Ξώμπουργο (Κάστρο) μέχρι την ευρύτερη περιοχή της Καλαμάν. Σκεφτόμαστε να την σημειώσουμε, να πάρουμε φωτογραφίες και να ηχογραφήσουμε τις σκέψεις της ομάδας για το πως ο εχθρός δεν μπόρεσε να βρει τους κατοίκους του χωριού μας.</p></td></tr>

 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Kastro_vol_01.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody"> Πριν απ' όλα αυτά, όμως, καλό είναι να δούμε τι συνέβαινε «εκείνα τα χρόνια», για να έχουμε μια πρώτη εικόνα με τα δεδομένα της εποχής.<br><br>

</p></td></tr>
 <tr><td style="padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Kastro_vol_02.jpg" border="0"></td></tr></table></td></tr>
 <tr><td style="padding-left:25px;"><p class="lezantes">Ο Πίρι Ρέις (Pîrî Reis, περ.1470-1554) ήταν διάσημος Οθωμανός ναυτικός, ναύαρχος και χαρτογράφος. Χριστιανικής και πιθανόν Ελληνικής καταγωγής, ήταν ανηψιός του Κεντάλ Ρέις, ενός πειρατή που έγινε διάσημος για τις μαχητικές του ικανότητες σε ναυμαχίες. Το 1495 ο Κεντάλ Ρέις έλαβε επίσημο φιρμάνι από τον σουλτάνο Βαγιαζίτ Β' (1481-1512) να συνδεθεί με την τουρκική πολεμική αρμάδα με το βαθμό του ναυάρχου. Πήρε μαζί του και τον ανιψιό του, ο οποίος επίσης εντάχθηκε με τον ίδιο βαθμό. Με αυτόν τον τρόπο οι δυο κουρσάροι έγιναν ναύαρχοι. Η συμμετοχή τους στις μάχες ενάντια στην βενετσιάνικη αρμάδα ήταν εντυπωσιακή (1500-1502). Ο Πίρι Ρέις όμως έγινε θρύλος λόγω της χαρτογραφικής του τέχνης. Στον περίφημο πορτολάνο που σχεδίασε, χρησιμοποίησε ως πηγές διάφορους χάρτες, ακόμη και του ίδιου του Χριστόφορου Κολόμβου. Ως συγγραφέας μιας λεπτομερειακής μελέτης για τη Μεσόγειο με τίτλο Κιτάμπ Μπαχρίγιε (Kitab-i Bahriye) περιέλαβε, στο κεφάλαιο İstendil (Iστεντίλ= Τήνος), το νησί μας. [Walters manuscript W.658] </td></tr><br><br>

<tr><td><p class="pagebody">

<strong>Το κάστρο του νησιού</strong><br>

Το κάστρο της Τήνου βρισκόταν στη ΒΑ-ΝΑ πλευρά του βουνού του Ξώμπουργου. Το υπόλοιπο μέρος του ογκόλιθου του βουνού ήταν «οχυρωμένο» από τη φύση και απροσπέλαστο στους εχθρούς. Για το λόγο αυτό χρειαζόταν τεχνική οχύρωση μόνο η πλευρά που ήταν χτισμένη η πόλη. Πριν φτάσει ο επισκέπτης στην κεντρική πύλη του κάστρου, περνούσε μέσα από στενά σοκάκια του Borgo. Στο Borgo υπήρχαν 98 κτίρια (σπίτια και μαγαζιά) και δύο εκκλησίες. Οι ιδιοκτήτες των μαγαζιών ήταν, ως επί το πλείστον κάτοικοι του Κάστρου, που τη νύχτα επέστρεφαν στα σπίτια τους μέσα στα τείχη. Οι κάτοικοι του Borgo ήταν οι περισσότεροι γεωργοί και καλλιεργούσαν τα χωράφια της περιοχής. Η μόνη τους προστασία, σε περίοδο εχθρικής εισβολής, ήταν να κλειστούν κι αυτοί, όπως κι οι περισσότεροι κάτοικοι των χωριών, μέσα στα τείχη του Κάστρου. Μαγαζιά μέσα στην πόλη δεν υπήρχαν και για το λόγο αυτό το Borgo αποτελούσε και την δημόσια αγορά της πόλης, αλλά και όλου του νησιού. Εκεί έφερναν οι ντόπιοι κι οι ξένοι έμποροι τα εμπορεύματά τους και κατέβαιναν οι αρχόντισες και οι υπηρέτριες για τις αγορές τους.<br><br> 

Από την μεγάλη πύλη, στην οποία κατέληγε ο κεντρικός δρόμος του Borgo, περνούσε κανείς μέσα στην πόλη του Κάστρου. Μια μικρή ομάδα από στρατιώτες έκανε τον απαραίτητο έλεγχο σ' όλους εκείνους που περνούσαν την πύλη για να μπουν στην πόλη. Μέρη του τείχους ήταν τα σπίτια και τα παράθυρά τους, ακριβώς πάνω στην πύλη, σε σημείο που να χαρακτηρίζονται επικίνδυνα  επειδή θα μπορούσε να ακούσει κάποιο αδιάκριτο αυτί το σύνθημα που επέτρεπε την είσοδο. (βλ. post <em>«Και οι τοίχοι έχουν αυτιά...»</em>)<br><br>

Η πύλη, σύμφωνα με όσα έχουν γράψει μερικοί κρατικοί επιθεωρητές, είχε ανάγκη από μεγαλύτερη προσοχή και επιμέλεια, γιατί δε λαμβάνονταν πάντα τα απαραίτητα μέτρα ασφάλειας, ώστε να είναι θωρακισμένο το λεπτότερο αυτό σημείο του Κάστρου. <font class="pagebodygreen">[π. Μάρκος Φώσκολος, Το Κάστρο της Τήνου ανά τους αιώνες, Αθήνα 1999]</font><br><br>

</p></td></tr>
 <tr><td style="padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Kastro_vol_03.jpg" border="0"></td></tr></table></td></tr>
 <tr><td style="padding-left:25px;"><p class="lezantes">Χάρτης της Τήνου (Τine) δημιουργημένος από τον βενετό Giacomo Franco το 1597, μέσα από το βιβλίο του "Viaggio da Venetia a Constantinopoli per Mare". Το Κάστρο στο Ξώμπουργο εμφανίζεται σε πρώτο πλάνο. Δίπλα του σειρά ανεμόμυλων που άλεθε το σιτάρι για να έχουν τροφή οι κάτοικοι του νησιού. Στα αριστερά, υπάρχει και η νησίδα Πλανούδι στον Πάνορμο με τον πύργο της. </td></tr>

<tr><td><p class="pagebody">


<strong>Τα τείχη της πρωτεύουσας</strong><br>

Το τείχος είχε περιφέρεια 600 περίπου μέτρων, με τα σχετικά απαραίτητα οχυρώματα: ΝΑ ένα υψηλό πύργο από όπου εξασφαλιζόταν η οπτική ανίχνευση της θάλασσας. Α το λεγόμενο μισοφέγγαρο δηλ. ένα ημικυκλικό οχύρωμα. Α–ΒΑ και στη μέση του τείχους ήταν το κεντρικό οχύρωμα (επάνω ακριβώς από το Borgo) όπου βρισκόταν τοποθετημένα τα κανόνια και απ' όπου δινόταν τις περισσότερες φορές ο αγώνας ενάντια στους πολιορκητές. ΒΑ βρισκόταν ένας υψηλός τετράγωνος πύργος ο επονομαζόμενος «πούντα» (La Punta), που μπορούσε να ελέγξει όλη την περιοχή προς τη Χώρα του Αγ. Νικολάου και το πέλαγος μέχρι τη Δήλο. Στα ΒΔ υπήρχε ένα καλά οχυρωμένο κομμάτι τείχους, με τη δευτερεύουσα πύλη (το «παραπόρτυ») που οδηγούσε προς τα Κάτω Μέρη του νησιού.<br><br> 

Από τη δεύτερη αυτή πύλη εισέρχονταν στο Κάστρο όχι μόνο οι κάτοικοι των περισσοτέρων χωριών, αλλά και όλα τα ζώα που έφερναν μαζί τους για να έχουν την απαραίτητη τροφή οι πολιορκημένοι και για να τα γλιτώσουν από την αρπαγή των επιδρομέων. Εκεί κοντά βρίσκονταν ακόμα και κάποιες πρόχειρες κατοικίες στις οποίες τακτοποιούνταν προσωρινά οι χριστιανοί σκλάβοι που διέφευγαν από τους Τούρκους, μέχρις ότου τους δοθεί η ευκαιρία να φύγουν για τα «μέρη της χριστιανοσύνης». <br><br>

Εκεί δίπλα βρίσκονταν και οι μεγάλες αποθήκες σιτηρών, στις οποίες συνεισέφεραν κάθε χρόνο όλοι οι κάτοικοι του νησιού, ώστε να είναι εξασφαλισμένη η διατροφή των κατοίκων της πόλης, των στρατιωτών και όλων των άλλων που είχαν αναζητήσει καταφύγιο μέσα στα τείχη στις περιόδους επιδρομών και κατά τη διάρκεια των πολιορκιών του Κάστρου. 18 κοντινοί ανεμόμυλοι επεξεργάζονταν αυτά τα σιτηρά και άλλοι εκατό χειροκίνητοι μύλοι βρίσκονταν μέσα στο Κάστρο, έτοιμοι να χρησιμοποιηθούν σε περίπτωση ανάγκης. Και έχουμε ήδη αναφέρει πως το μεγαλύτερο μέρος των τειχών προστατευόταν από ένα πρόχειρο τείχος στα ιδιαίτερα αδύνατα σημεία του.<br><br>

</p></td></tr>
 <tr><td style="padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Kastro_vol_04.jpg" border="0"></td></tr></table></td></tr>
 <tr><td style="padding-left:25px;"><p class="lezantes">Η πόλη και το φρούριο της Τήνου κατά τον Francesco Basilicata (1618) από το Αρχείο Της Βενετίας (βλ. επόμενο σχεδιάγραμμα).</td></tr>

</p></td></tr>
 <tr><td style="padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Kastro_vol_05.jpg" border="0"></td></tr></table></td></tr>
 <tr><td style="padding-left:25px;"><p class="lezantes">Eπεξήγηση του παραπάνω: 1. Βράχος, 2. Το Φρούριο, 3. Η Αγ. Ελένη, 4. Φρουρά, 5. Αποθήκη, 6. Δεξαμενή ύδατος, 7. Το υψηλότερο σημείο, 8. Η κατοικία του φρούραρχου, 9. Η Αγ. Σοφία, 10. Η Αγ. Τριάδα, 11. Η Αγ. Παρασκευή (ορθόδοξη εκκλησία), 12. το Παραπόρτι, 13. Quartiero, 14. Xαμηλό οχήρωμα, 15. Καθεδρικός ναός, 16. Ο Προμαχώνας, 17. Τείχος, 18. Η πύλη, 19. Ο ναός Panigra, 20. Η Mezzaluna, 21. Η Πούντα, 22. Το Borgo, 23. Δρόμος προς τα Λουτρά, 24. Κεντρικός δρόμος (Corsa)· Αυτός που μέχρι σήμερα μας οδηγεί από το Πεντόστρατο στο Ξώμπουργο, 25. Δρόμος προς τον Κέχρο· τότε προέκταση του προηγούμενου δρόμου, 26. Δρόμος προς την Καριά, 27. Δρόμος προς τον Μουντάδο, 28. Δρόμος προς τον Αγ. Νικόλαο (σημερινή Χώρα)· Ο παλιός αυτός δρόμος (μονοπάτι) υπάρχει μέχρι σήμερα και αξίζει κανείς να τον κατέβει μέχρι την Χώρα. Περνάει μέχρι τον Σμουρδιά και συνεχίζει μέχρι την συμβολή Παλλάδας – Σ. Φραντζέσκο, 29. Η πόλη.</td></tr>

<tr><td><p class="pagebody">

<strong>Κάτοικοι και σπίτια</strong><br>

Αναφέραμε ήδη τα 100 κτίρια του Borgo. Ο αριθμός των κατοίκων δεν ήταν πάντα σταθερός· άλλοτε αναφέρεται πως ξεπερνούσαν τις 2.000 κι άλλοτε δεν ότι δεν έφταναν ούτε τους 1.000. Είναι δύσκολο να κρίνουμε ποιος αριθμός αντιπροσωπεύει πιστά τη δημογραφική κατάσταση της πόλης. Όπως και να είναι, υπήρχε μεγάλη δυσαναλογία ανάμεσα στον αριθμό των κατοικιών και στον πληθυσμό. Σίγουρα τα σπίτια ήταν κτισμένα το ένα επάνω στο άλλο και οι συνθήκες δεν ήταν εύκολες. Από την άλλη, οι δυσκολίες ανταμείβονταν με την ασφάλεια που εξασφάλιζαν τα τείχη και ο στρατός που επαγρυπνούσε.<br><br>

Από μια γενική περιγραφή ενός σπιτιού που διασώθηκε, μπορούμε να βγάλουμε συμπέρασμα για την ασφυκτική κατάσταση που επικρατούσε μέσα στην πόλη, αλλά και μέσα στα ίδια σπίτια, εξαιτίας της έλλειψης χώρου. <font class="pagebodygreen">[ο.π. Φώσκολος]</font> Ανάμεσα στα σπίτια βρίσκονταν και οι μεγάλες δεξαμενές του νερού, οι οποίες όμως δε χρησιμοποιούνταν παρά μόνο σε περίπτωση πολιορκίας. Οι δεξαμενές αυτές συγκέντρωναν το νερό της βροχής και το νερό που «στράγγιζε» ο βράχος. Η συνολική ποσότητα του νερού, που ήταν δυνατό να συγκεντρωθεί στις δημόσιες και ιδιωτικές δεξαμενές, έφτανε τα 2 εκατομμύρια λίτρα, ποσόν που δεν το θεωρούσαν αρκετό, για να αρκέσει σε μια πολιορκία μέσα στο καλοκαίρι, όταν οι ανάγκες θα ήταν μεγαλύτερες, αλλά και το επίπεδο νερού κατεβασμένο.<br><br> 

Για το λόγο αυτό έγιναν προτάσεις από διάφορους στρατιωτικούς επιθεωρητές, σε διάφορες εποχές για να κατασκευαστούν και νέες δεξαμενές, ώστε το νερό να μη δημιουργεί πρόβλημα. Το νερό της καθημερινής χρήσης μεταφερόταν κάθε μέρα από τις δύο πηγές που σώζονται μέχρι σήμερα στους πρόποδες του γρανιτένιου βράχου, από ανθρώπους που το φόρτωναν σε ζώα και το πουλούσαν μέσα από βαρέλια. Οι ίδιοι αυτοί ήταν υποχρεωμένοι να μεταφέρουν το νερό στο σπίτι του ρέκτορα του νησιού και στο Επάνω Κάστρο της Αγ. Ελένης για τους στρατιώτες.<br><br>

Λίγο νοτιότερα από τον καθεδρικό ναό της Sancta Maria (το φάρδος ήταν μεγαλύτερο από το μήκος λόγω της στενότητας του χώρου) βρισκόταν μια πέτρινη σκάλα που οδηγούσε στο Κάστρο της Αγ. Ελένης. Φαίνεται πως αρχικά ήταν η κατοικία των Γκίζηδων, που μετατράπηκε στη συνέχεια, από τους Βενετούς, σε πολεμικό φρούριο. Πράγματι, απαγορευόταν αυστηρά η είσοδος σ' αυτό, εκτός βέβαια για εκείνους που ήταν επιφορτισμένοι με την άμυνα του νησιού και που οι περισσότεροι κατοικούσαν μέσα στα τείχη του. Για το λόγο αυτό υπήρχαν, εκτός από τις φρουρές, και σιδερένιες πόρτες που έπρεπε να περάσει κανείς μέχρις ότου να φτάσει στην κορυφή του βουνού, όπου βρίσκονταν η εκκλησούλα της Αγ. Ελένης και τα τρία κανόνια, συνεχώς να κτυπήσουν τους στόχους τους στη γύρω περιοχή.<br><br>

</p></td></tr>
 <tr><td style="padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Kastro_vol_06.jpg" border="0"></td></tr></table></td></tr>
 <tr><td style="padding-left:25px;"><p class="lezantes">Η γνωστή λιθογραφία του Dapper (1687) με το Κάστρο της Τήνου. Το βελάκι δείχνει τον βραχώδη όγκο «της Φούρκας το β'νί», όπου από πίσω του «κρύβεται» το χωριό Βωλάξ.</td></tr>

</p></td></tr>
 <tr><td style="padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Kastro_vol_10.jpg" border="0"></td></tr></table></td></tr>
 <tr><td style="padding-left:25px;"><p class="lezantes">O δρόμος για το Ξώμβουργο σήμερα.</td></tr>

<tr><td><p class="pagebody"> 

<strong>Ο λόφος των Ικριωμάτων</strong><br>

Κύριος στόχος των κανονιών ήταν ο λόφος των Ικριωμάτων (delle Forche) που βρισκόταν απέναντι και πάνω από το χωριό Κουμάρος, γιατί το σημείο εκείνο θα μπορούσε ο εχθρός να επιφέρει καταστροφές στο εσωτερικό της πόλης και του Κάστρου, αν κατάφερνε να μεταφέρει κανόνια. Λαβαίνοντας κανείς υπόψη του το ύψος από το οποίο εκτοξεύονταν οι σιδερένιες και μαρμάρινες «μπάλες» των κανονιών, εύκολα καταλαβαίνει το πόσο ήταν καταστροφικές.<br><br>

Γενικά η περιοχή αυτή, μεταξύ Κάστρου και Βωλάξ, χαρακτηρίζεται από βραχώδεις όγκους. Εξάλλου, την ονομασία του το χωριό Κουμάρος την οφείλει στην ύπαρξη του «μεγάλου γρημνού», <em>του κομμού > κομμάρος > κουμάρος,</em> ο οποίος υπέρκειται, και όχι στα κούμαρα (καρπός θάμονου) που δεν υφίστανται. Ως οικιστική μονάδα, μάλιστα, είναι παλαιότερη του 15ου αιώνα και πιστοποιείται από την ύπαρξη επιθέτου "Κουμαριανός" σε έγγραφο του 1444.<br><br>

Στο λόφο των Ικριωμάτων, στης Φούρκας το β(ου)νί όπως τον λένε, η μορφολογία του βράχου είναι απότομη και οξεία και για να φτάσεις στην κορυφή πρέπει να περάσεις μέσα από στενωπούς, από στενές ορεινές διαβάσεις, από «φούρκες» δηλαδή. Βέβαια, «φούρκα» λέγεται συχνότερα ο ξυλότυπος στήριξης που μπορεί να είναι είτε ένας πάσσαλος διχαλωτός (δίκρανον), είτε <em>«δοκός εν σχήματι Τ ή σταυρού»,</em> ξύλο με διχάλα στην άκρη για στήριξη > κατ' επέκταση το δοκάρι των δημοσίων εκτελέσεων, η αγχόνη. Όλη αυτή η σκληρότητα οδηγεί εννοιακά και στην έννοια του τσατισμένου, του θυμωμένου («φουρκίζουμι»).<br><br>

Αυτό θα είναι ένα από τα βασικά μας σημεία για την καλοκαιρινή διαδρομή.<br><br>

<strong>Φρουρά του Κάστρου</strong><br>

Μέσα στο φρούριο –που αποτελούσε το παλιό κάστρο των Γκίζηδων– κατοικούσε ο φρούραρχος, οι στρατιώτες–μισθοφόροι που κάθε πέντε χρόνια έρχονταν από την Ιταλία, και μερικοί στρατιωτικοί υπάλληλοι. Μέσα σε αυτό το φρούριο υπήρχε μια δεξαμενή νερού και οι τρεις αποθήκες οπλισμού και πυρομαχικών. Γνωρίζουμε ότι από πτώση κεραυνού στα 1653 προκλήθηκαν σημαντικές ζημιές μέσα στον υψηλότερο πύργο του κάστρου στον οποίο φυλασσόταν η πυρίτιδα. Στα 1655 κτίσθηκαν δύο μεγάλες αποθήκες σταριού και κριθαριού, βασικών συστατικών σύτισης των κατοίκων.<br><br>

Ο φρούραρχος ήταν έμμισθος, ντόπιος, τον εξέλεγε κάθε χρόνο η Κοινότητα του νησιού και είχε στη διάθεσή του 36 ντόπιους στρατιώτες που εκτελούσαν την αποστολή της φρουράς του κάστρου της Αγ. Ελένης. Ο φρούραρχος δεν είχε δικαίωμα να βγει από το νησί κι ούτε κι από την πόλη και από τον Απρίλη μέχρι τον Νοέμβρη έπρεπε να μένει αναγκαστικά μέσα στο φρούριο. Αυτή, συνήθως ήταν η περίοδος που ο τουρκικός στόλος έβγαινε από τα Δαρδανέλια και κατέβαινε στο Αιγαίο. Την ίδια περίοδο διαρκούσαν και οι φρουρές (βίγλες) σε διάφορα σημεία του νησιού, τόσο τη μέρα όσο και τη νύχτα (βλ. ιστορία εκκλησίας Kαλαμάν)<br><br>

</p></td></tr>
 <tr><td style="padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Kastro_vol_09.jpg" border="0"></td></tr></table></td></tr>
 <tr><td style="padding-left:25px;"><p class="lezantes">O τουρκικός στόλος βγαίνει από τα Δαρδανέλια και κατεβαίνει στο Αιγαίο με προορισμό την Τήνο.</td></tr>

<tr><td><p class="pagebody">

Πληροφορίες των αρχών του 17ου αιώνα μας αναφέρουν πως από τους 774 κατοίκους μόνο οι 200 ήταν άνδρες που μπορούσαν να προσφέρουν στρατιωτικές υπηρεσίες σε περίπτωση κινδύνου. Οι υπόλοιποι ήταν γυναίκες, γέροι, παιδιά, άρρωστοι κ.λπ. Παρ' όλα αυτά, για την άμυνα του νησιού ήταν επιφορτισμένοι όλοι οι άνδρες του νησιού που μπορούσαν να κρατήσουν όπλα ηλικίας από 18-34 (1.500-2.000 άτομα πολιτοφυλακή), 120 περίπου στρατιώτες-μισθοφόροι που μισθώνονταν από τη Βενετία και 60 περίπου αρβανίτες που είχαν εγκατασταθεί στην περιοχή του Πανόρμου και φρόντιζαν για την άμυνα της απομακρυσμένης από το Κάστρο της Τήνου περιοχής. Σ' αυτούς πρέπει να προστεθούν οι αξιωματικοί τους, τρεις ιππότες κι τέσσερις ειδικοί στα κανόνια. Στα 1658 δημιουργήθηκε σώμα μηχανικού οχυρώσεων αποτελούμενο από 414 άνδρες, οι περισσότεροι από τους οποίους μεταφέρθηκαν στον Χάνδακα το 1663 προκειμένου μαζί με τους Κρητικούς να πολεμήσουν και να επισκευάσουν τα τείχη.<br><br>

Ο ρέκτορας του νησιού είχε την γενική φροντίδα, ώστε οι ζημιές του τείχους και του φρουρίου, είτε αυτές ήταν αποτέλεσμα πολιορκίας, είτε προέρχονταν από τον χρόνο και τις καιρικές συνθήκες, να επιδιορθώνονται το συντομότερο δυνατόν, κάτι για το οποίο (πιθανόν λόγω έλλειψης κονδυλίων) έδειχναν αμέλεια. Πολλά είναι τα έγγραφα που δείχνουν ότι το Κάστρο είχε ανάγκη ριζικών επιδιορθώσεων και αλλαγών.<br><br>

Οι διάφορες αλλαγές στο φρούριο και στο τείχος αποφασίζονταν στη Βενετία και τα σχέδια τα κατάρτιζαν ειδικοί μηχανικοί και αρχιτέκτονες. Κάποιος από αυτούς πήγαινε επί τόπου για να επιστατήσει ως «πρώτος» στην εκτέλεση του έργου. Για τις τρέχουσες επιδιορθώσεις, όμως, ήταν επιφορτισμένη μια τεχνική ομάδα από ντόπιους μαστόρους. Κάθε χρόνο, σε ορισμένη περίοδο, έπρεπε να συγκεντρωθούν στο Κάστρο κάτοικοι του νησιού ώστε να προσφέρουν την «αγγαρεία» τους. Με το τεχνικό όρο «αγγαρεία» αναφέρονται οι προσωπικές εργασίες που ήταν υποχρεωμένος ο κάθε υπήκοος να προσφέρει για την κοινή άμυνα. Κάποιοι έκοβαν κι ετοίμαζαν τις πέτρες και μια άλλη μεγαλύτερη ομάδα έχτιζε. <font class="pagebodygreen">[ο.π. Φώσκολος]</font> <br><br>

</p></td></tr>
 <tr><td style="padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Kastro_vol_07.jpg" border="0"></td></tr></table></td></tr>
 <tr><td style="padding-left:25px;"><p class="lezantes">Το «Borgo» στο Βιβλίο Βαπτίσεων της Βωλάξ (1768).</td></tr>

<tr><td><p class="pagebody">

<strong>Σχέση Κάστρου και Βωλάξ</strong><br>

Το Borgo αποτελούσε τη δημόσια αγορά όλου του νησιού (ότι ήταν η Χώρα τις δεκαετίες του 1960-'80) γι αυτό και δεν έλειπαν οι επαφές των κατοίκων του χωριού μας με αυτό. Εικάζουμε ότι τα καλάθια, κατά κύριο λόγο, και η πωλήση λοιπών προϊόντων αποτελούσε την βάση αυτής της επαφής. Ίσως ακόμη από τα παλαιότερα χρόνια, από την εποχή που ήκμαζε στην Τήνο η εκτροφή και η συντήρηση του μεταξοσκώληκα απ' όπου έβγαινε το φημισμένο άλλοτε τηνιακό μετάξι, με το οποίο οι γυναίκες κατασκεύαζαν μεταξωτές κάλτσες, θαυμάσια γάντια και άλλα πλεκτά είδη περιζήτητα στις αγορές της Δύσης. Η ανάπτυξη της ξένης βιομηχανίας πλεκτών και μια αρρώστια του μεταξοσκώληκα που ενέσκηψε, εξαφάνισε τη βιοτεχνία αυτή. Σίγουρα, πάντως, μάστοροι και χτίστες της Βωλάξ πήραν μέρος στις συχνές επιδιορθώσεις των τειχών και άλλων κτισμάτων του οικισμού όχι μόνο ως «αγγαρείες» αλλά και επί πληρωμή. Από το 1620 βρίσκουμε όνομα αρχιμάστορα –κάποιον Ανδρέα Φόσκαρη– με καταγωγή το χωριό μας.<br><br>

 <tr><td style="padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/Kastro_vol_08.jpg" border="0"></td></tr></table></td></tr>
 <tr><td style="padding-left:25px;"><p class="lezantes">Σε αυτή την νοταριακή σημείωση του 1849 καταχωρίζεται στα έσοδα/έξοδα της ενορίας της Βωλάξ το όνομα του γιατρού I. Luigi, από το Κάστρο («il medico di Borgho»).</td></tr>

<tr><td><p class="pagebody">

Δύο ήταν οι οικογένειες που απέκτησαν το αξίωμα του «καστελλάνου», διοικητέ δηλαδή, στο Κάστρο της Τήνου, που μάλιστα από το έτος 1646 ήταν ισόβιοι. <font class="pagebodygreen">[Ψαράς σ.53, 83, 118, 138, 178, 181]</font> Η Οικογένεια Σκούταρη ήταν η πρώτη που φαίρεται ότι απέκτησε το αξίωμα του "σκούταρη" (φρούραρχου) από τα υστεροβυζαντινά χρόνια. Από τις πλουσιότερες του νησιού, με μεγάλη δύναμη, μέλη της οικογένειας Σκούταρη, εμφανίζονται συχνά στους Κώδικες της Βωλάξ, κυρίως ως ανάδοχοι παιδιών (νονοί) σε βαφτίσεις. <br><br>

Η δεύτερη οικογένεια ήταν η Πιπέρη η οποία μαρτυρείται στο νησί ήδη από το 1456. <font class="pagebodygreen">[π. Φώσκολος, Το Φέουδο, σ.294]</font> Μεγάλη και πλούσια οικογένεια  <em>«που πάντα είχε ρίζες Χιώτικες και τη βρίσκουμε να εμπορεύεται αμύγδαλα και να διαθέτει και ακίνητη περιουσία στην Τήλο και τη Σαντορίνη».</em> <font class="pagebodygreen">[Κουτελάκης, Συμβολή, σ.80]</font> Είναι γνωστό ότι είχε δύο σπίτια στο Κάστρο της Τήνου και μεγάλη κτηματική περιουσία σε πολλά σημεία του νησιού, ενώ ένας από αυτούς στο δεύτερο μισό του 16ου αι. παντρεύτηκε δύο φορές –και τις δύο, “Κυρίες” (προσφώνηση που αντανακλά την αρχοντική καταγωγή τους). Αυτό σημαίνει ότι οι Πιπέρηδες ανήκαν στην ίδια κοινωνική τάξη, εκείνη της παλιάς φεουδαρχίας, ίσως πριν ή ταυτόχρονα με την άφιξη των Βενετών στο νησί το 1390. <font class="pagebodygreen">[π. Φώσκολος, Διαθήκη Σμαρδάκιτο αρ.26-27]</font> Πάντως, το αξίωμα της οικογένειας Πιπέρη δείχνει να προέρχεται μέσα από τις διασπάσεις της οικογένειας Σκούταρη ένεκα των επιγαμιών. Το επώνυμο αυτό (Πιπέρης) συναντάται μέχρι σήμερα στο χωριό Βωλάξ.<br><br>

<strong>Η επίθεση των Τούρκων</strong><br>

Μετά από αποτυχημένη προσπάθεια να καταλάβουν οι Τούρκοι το Κάστρο της Τήνου, και ήταν αρκετές (βλ. post «Παναγία Καλαμάν»), δοκιμάζουν φεύγοντας να χτυπήσουν το χωριό της Βωλάξ. Ο μύθος μιλάει για την προστασία της Παναγίας της Καλαμάν όπου <em>«πανικόβλητοι οι πιστοί ικετεύουν την Παρθένα να τους προστατεύσει κι Εκείνη κάνει το θαύμα Της. Πυκνά καλάμια υψώνονται τριγύρω καλύπτοντας εκκλησάκι και χωρικούς, με αποτέλεσμα οι κατακτητές να φύγουν άπρακτοι».</em> <br><br>

Αλλά αυτό είναι η αρχή της προσεχούς ιστορίας μας που θα διαβάσετε, μετά τις καλοκαιρινές διακοπές, στη σελίδα της πεζοπορίας.

</p></td></tr>

<tr><td><p class="epilogos">
<b>Jimel,</b> 23.06.2012
</p></td></tr>

 <tr><td style="padding-top:20px; padding-left:25px;"><img src="theme/greyline.jpg"></td></tr>

<tr><td><p class="pagetitle">Αντάρτες στο χωριό</p></td></tr>
 <tr><td><p class="prologos">Στις 27 Απριλίου του 1941, μπαίνουν στην Αθήνα οι Γερμανοί και ξεκινάει η μαύρη περίοδος της Κατοχής. Τρισήμισι χρόνια μετά, οι Γερμανοί και ο Άξονας χάνουν τον πόλεμο από τις Συμμαχικές δυνάμεις. Στις 12 Οκτωβρίου του 1944 απελευθερώνεται η Αθήνα και ο Πειραιάς, μέσα σ' ένα τεράστιο λαϊκό παραλήρημα. Eλληνικές σημαίες και κωδωνοκρουσίες πλημμυρίζουν την πρωτεύουσα, ενώ πλήθη κόσμου ξεχύνονται στους δρόμους και στις πλατείες, πανηγυρίζοντας με ενθουσιασμό. </p></td></tr> <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/antartes01.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody"> Πίσω, όμως, από την πανηγυρική και συναινετική ατμόσφαιρα των πρώτων ημερών της Απελευθέρωσης, επικρέμονταν εκείνα τα προβλήματα και οι αντιθέσεις, που σε ελάχιστο χρονικό διάστημα θα ξεσπούσαν για να κορυφωθούν στην εμφύλια τραγωδία. Η Ελλάδα έβγαινε από την πολεμική περιπέτεια ουσιαστικά κατεστραμμένη.<br><br>

Οι περιοχές της Ελλάδας που απελευθερώθηκαν πρώτες –πριν από την Αθήνα και τον Πειραιά– ήταν τα νησιά και, σταδιακά, η Πελοπόννησος. Ο Κώστας Δανούσης γράφει: <em>«Το τέλος στην τραγική εκείνη περίοδο σφράγισε το απόγευμα της 9ης Οκτωβρίου 1944, όταν στον Πάνορμο προσέγγισαν 4 μικρά σκάφη με απόσπασμα του Ιερού Λόχου υπό Άγγλο ταγματάρχη και με άφθονη επισιτιστική και φαρμακευτική βοήθεια. Ο Πάνορμος είχε την τιμή να είναι το πρώτο κυκλαδίτικο έδαφος που απελευθερωνόταν επίσημα! Σημαιοφόρος του αποσπάσματος ο Πυργιανός ναύτης Κοσμάς Νικ. Κολλάρος, ο οποίος δεν έμελλε να χαρεί την ελευθερία του τόπου (χάθηκε τον ίδιο χρόνο στον Πόρο). Υπό τις συνεχείς κωδωνοκρουσίες και δοξολογίες, ανακηρύσσοντας τη λευτεριά από χωριό σε χωριό,  το απόσπασμα εκείνο θα φτάσει  τελικά στην Πόλη της Τήνου στις 14.10.1944. Ο τόπος, όμως, έμπαινε σε νέες περιπέτειες. Η Τήνος, βέβαια, δεν έμελλε βέβαια να γνωρίσει άμεσα τον Εμφύλιο, αλλά πλήρωσε κι αυτή το δικό της μερτικό αίματος και έζησε, ειδικά η Εξωμεριά, σχεδόν τρεις δεκαετίες κάτω από το βαρύ κλίμα του».</em> <font class="pagebodygreen">[Ο Πάνορμος Τήνου: Αναφορά στο Χώρο και το Χρόνο, Αθήνα 2009]</font><br><br> 

Ο Ζακ Βίδος θυμάται: <em>«Όταν ήμουνα μικρός είδα να περνάνε κάτω από το σπίτι πέντε αντάρτες με πλούσιες γενειάδες. Σήμερα θα έλεγα ότι ήταν 30-40 ετών. Δεν ήταν έφιπποι και πήγαιναν με τα πόδια. Φορούσαν σφαίρες χιαστί και κατευθύνθηκαν προς το πηγάδι για να πιούνε νερό. Η περιέργεια ήταν μεγαλύτερη από τον φόβο και τους ακολούθησα, σε κάποια απόσταση, για να τους δω από κοντά. Ήταν η εποχή που είχαν φύγει οι Γερμανοί. Έκανε καλό καιρό, σαν να ήταν καλοκαίρι. Πρέπει να ήταν Μάιος του '45. Πάντως ήταν μόλις είχαν αποχωρήσει οι Γερμανοί. Δεν κατάλαβα γιατί είχαν έρθει. Θεώρησα ότι ήρθαν για να "δείξουν" την παρουσία τους».</em><br><br> 

<em>«Πριν από λίγες μέρες έτυχε να μιλήσω με τον Αλέκο (Φυρίγο) και αναφερθήκαμε σε εκείνο το γεγονός. Ο Αλέκος μου είπε τα εξής: <em>"Και 'συ τα θυμάσε αυτά τα χρόνια; Ξέρεις γιατί είχαν έρθει τότε; Ήρθαν να στρατολογήσουν νέους από το χωριό, και συγκεκριμένα –ποιος ξέρει γιατί– ήθελαν να πάρουν τον Ταλαρά (Γιώργος Πιπέρης), που τότε πρέπει να ήταν 25-28 χρονώ. Με το που το ακούει αυτό ο μπαρμπα-Γιάννης (πατέρας του Ταλαρά) νευριάζει, βγαίνει έξω και τους φωνάζει "Φύγετε από δω και αφήστε τον γιό μου ήσυχο..." Τον κοιτάξανε σιωπηλοί, κρατώντας τις σφαίρες στον λαιμό τους, αλλά ο μπαρμπα-Γιάννης δεν σταμάτησε: "Άντε τώρα, πηγαίνετε!", τους είπε. Έφυγαν και αυτοί και δεν ξαναφάνηκαν". Αυτό ξέρω μόνο».</em>
</p></td></tr>
<tr><td style="padding-top:10px; padding-left:25px;"><img src="theme/greyline.jpg"></td></tr>

<tr><td><p class="epilogos">
<b>Φίλοι της Βωλάξ, </b> 8.11.2011
</p></td></tr>

<tr><td><p class="pagetitle">Ο Σκιαδίνης θυμάται</p></td></tr>

 <tr><td><p class="prologos"> Γεννημένος το 1924 –ίσως ο παλαιότερος σήμερα κάτοικος από αυτούς που έχουν γεννηθεί στο χωριό– ο Ιάκωβος Ζαλώνης γνωστός και ως Σκιαδίνης έχει πάνω από τέσσερις δεκαετίες να επισκεφτεί τη Bωλάξ. Γι' αυτό και τον επισκεφτήκαμε εμείς, μόλις τον περασμένο Μάιο!</p></td></tr>
 <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/xeirobombida.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody">Μέσα στις ενδιαφέρουσες ιστορίες που πρόλαβε να μας διηγηθεί, και που θα βρείτε σε διάφορα άρθρα της ιστοσελίδας μας, θυμήθηκε την εποχή του ανταρτοπόλεμου, όταν ο ίδιος ήταν φαντάρος. </p></td></tr>

<tr><td background="images/video.jpg" width="625px" height="43px"  style="background-repeat:no-repeat"><p style="padding-left:70px;"><a class="videolink" href="Skiad_Antartopolemo.mp3">Τραυματίστηκα σε ενέδρα, τη νύχτα!</a></p></td></tr>
 <tr><td><p class="epilogosn">
«Πέντε χρόνια στρατιώτης...»<br>
διήγηση: Ιάκωβος Ζαλώνης<br>
ηχογράφηση: 15.05.2012<br>
διάρκεια: 6:38 
</p></td></tr>

<tr><td><p class="pagebody">
<em>«...Και αυτοί ήτανε από πάνω. Όπως ήτανε αυτοί από πάνω είχανε και πετάγαν τις χειροβομβίδες μες το δρομάκι [...] και μου καρφώθηκε μες το παϊδι ένα κομμάτι σίδηρο».</em>

</p></td></tr>

<tr><td><p class="epilogos">
<b>Jimel,</b> 11.10.2012
</p></td></tr>

 <tr><td style="padding-top:20px; padding-left:25px;"><img src="theme/greyline.jpg"></td></tr>

 <tr><td><p class="pagetitle">Κώδικες της Βωλάξ</p></td></tr>
 <tr><td><p class="prologos">Κάποιοι από σας, μάς ζητήσατε να σας εξηγήσουμε τι ακριβώς είναι οι λεγόμενοι <em>«κώδικες της Βωλάξ»</em>  οι οποίοι εμφανίζονται, εν είδη ιστορικής πηγής, στις πληροφορίες για το χωριό, αλλά  αναφέρονται συχνά στην ιστοσελίδα μας. </p></td></tr> <tr><td style="padding-top:8px; padding-left:25px;"><table align="left" cellpadding="0" cellspacing="0px"><tr><td style="padding-right:8px;"><img src="http://volax.gr/uploads/jimel/old_site/images/kodikes_LibroMaestro.jpg" border="0"></td></tr></table></td></tr>

<tr><td style="padding-top:20px; padding-left:25px;"><img src="theme/greyline.jpg"></td></tr>
<tr><td><p class="pagebody"> Στα χρόνια της Αρχαίας Ρώμης, ο όρος βιβλίο αναφερόταν συνήθως σε έναν ή περισσότερους παπύρινους κυλίνδρους (όσοι έχουν δει την ταινία <em>Agora</em>, για την νεοπλατωνική φιλόσοφο Υπατία, θα καταλάβουν...). Σπανιότερα, τη θέση του παπύρου έπαιρναν περγαμηνές, που αποκαλούνταν διφθέρες, δέρματα και μεμβράνες. Ο Απόστολος Παύλος, σε μια επιστολή του <font class="pagebodygreen">[Β' Τιμ. 4:13] </font>
ζητούσε να του φέρουν τα βιβλία του, και μάλιστα αυτά που ήταν γραμμένα σε μεμβράνες.<br><br>

Για να μπορούν να διαβαστούν οι κύλινδροι έπρεπε βεβαίως να είναι γραμμένοι μόνο από τη μία πλευρά. Με το αριστερό χέρι ξετυλίγονταν και με το δεξί τυλίγονταν (θα έχετε εικόνες, μέσα από παραμύθια και κινούμενα σχέδια, από ανακοινώσεις που έκαναν οι Βασιλιάδες στο λαό τους με κυλινδρικούς παπύρους). Στο τέλος της ανάγνωσης, λοιπόν, βρίσκονταν τυλιγμένοι ανάποδα, έτσι ώστε, έπρεπε να αντιστραφεί η διαδικασία ώστε είναι και πάλι διαθέσιμοι (όπως γίνεται με τις βιντεοταινίες).<br><br>

Γι αυτό τον λόγο, ένας κύλινδρος δεν μπορούσε να είναι ιδιαίτερα ογκώδης, με συνέπεια τα εκτενέστερα συγγράμματα να χρειάζονται κάποτε αρκετούς τόμους, δηλαδή κυλίνδρους. <em>Οι Δειπνοσοφιστές</em> (έργο του Αθήναιου) ήταν γραμμένο σε 15 βιβλία. Δηλαδή, σε 15 κυλινδρικούς παπύρους.<br><br>

Οι πρώτοι χριστιανοί χρησιμοποιούσαν και αυτοί κατά κανόνα παπύρους, αλλά αντί να τους τυλίγουν σε κύλινδρο, τους έκοβαν σε τεμάχια τα οποία τα έδεναν όλα μαζί από τη μια πλευρά, όπως γίνεται με τα σημερινά βιβλία. Μέχρι τότε, η πρακτική αυτή –όπως επιβεβαιώνει ο ιστορικός Δημήτρης Ι. Κυρτάτας– συνηθιζόταν μόνο για πρόχειρα σημειωματάρια. Το διάβασμα απαιτούσε το γύρισμα των φύλλων, τα οποία γράφονταν πλέον και από τις δύο πλευρές (εξοικονομώντας έτσι το ακριβό υλικό της γραφής). Η τεχνική ονομασία για τα σώματα αυτά με το νέο δέσιμο, ήταν <em>«κώδιξ»</em>, μια λέξη δανεισμένη από τα λατινικά, την οποία οι ελληνόφωνοι σπανίως χρησιμοποιούσαν. Συνήθως είχαμε άλλες μεθόδους γραφής και βιβλιοδεσίας: <em>διφθέρας, βιβλία, πινακίδας, κωδικέλλους, σελίδας</em> κ.λπ.<br><br>

Το πιο παλιά, χειρόγραφα φυσικά, βιβλία -κώδικες δηλαδή- που έχουν διασωθεί για το χωριό είναι του 1849 και τα οποία τα έγγραφαν επίσκοποι ή νοτάριοι (εγγράμματοι λαϊκοί). Αυτά, λοιπόν τα βιβλία τα καλούμε κώδικες, και φυλάσσονται στην Καθολική Αρχιεπισκοπή.<br><br>

Η ονομασία Κώδικας (εκ της λατινικής Codex ή και condex), σήμαινε αρχαιότερα βιβλίο δημοσίων αναγραφών –με την μορφή που αναφέραμε παραπάνω. Γενικά, κάθε συλλογή νομοθεσίας που αναφέρεται σε ίδιο κλάδο δικαίου φέρει αυτή την ονομασία π.χ. Ποινικός Κώδικας, Αστικός Κώδικας κ.α. Επειδή όμως, τα αρχαιότερα κείμενα των Ευαγγελίων ήταν κώδικες, συνηθίσαμε (εκτός από τα νομικά βιβλία) να ονομάζουμε έτσι και τις καταγραφές των μοναστικών ιδρυμάτων και της Εκκλησίας που ήταν γραμμένες με τον ίδιο τρόπο.<br><br>

Για την ιστορία, να πούμε ότι κατά τον 7ο μέχρι τις αρχές 8ου αιώνα όσα κείμενα χάθηκαν –κυρίως αρχαία κλασικά– δεν (όλα) θύματα κάποιου διωγμού αλλά συνέβη αυτό λόγω του μειωμένου αναγνωστικού ενδιαφέροντος των εν λόγω κειμένων, σε μια εποχή που η περγαμηνή ήταν υλικό εξαιρετικά πολύτιμο. Έσβηναν με όποιον τρόπο μπορούσαν τα κείμενα που υπήρχαν και έγραφαν επάνω τους καινούργια. Οι περγαμηνές και οι πάπυροι αυτοί, έγιναν γνωστοί ως <em>παλίμψηστα</em>.<br><br>

Στα παλίμψηστα που σώζονται, φαίνεται να έχουν σβηστεί έργα του Πλαύτου, του Πλίνιου, του Κικέρωνα κ.α., ενώ, μόλις πρόσφατα διαβάστηκε το ξακουστό <em>Παλίμψηστο του Αρχιμήδη</em> με τρεις πραγματείες του (μεταξύ αυτών: <em>Περί των Μηχανικών Θεωρημάτων και Περί των Επιπλεόντων Σωμάτων</em>) και το οποίο είχε σβηστεί λόγω έλλειψης χάρτου...
</p></td></tr>
<tr><td style="padding-top:10px; padding-left:25px;"><img src="theme/greyline.jpg"></td></tr>

<tr><td><p class="epilogos">
<b>jimel,</b> 7.12.2010<br>
<strong>Πηγή πληροφοριών υπήρξαν:</strong><br>
Δημήτρης Ι. Κυρτάτας, 666- Ο Αριθμός του Βιβλίου, Άγρα, 2010<br>
el.wikipedia.org
	
</p></td></tr>

<tr><td><br></td></tr>

</table>
</td>

		<table cellpadding="0" cellspacing="0" align="center" width="868">
			<tr>
				<td height="40" bgcolor="000000" align="left">
					<p class="bodydata2">Copyright © Leopold Dustal, 2010 - Saved for preservation</p>
				</td>
			</tr>
		</table>
	</body>
</html>

